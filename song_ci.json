[
  [
    "点绛唇",
    "王禹",
    "雨恨云愁，江南依旧称佳丽。\n水村渔市。\n一缕孤烟细。\n天际征鸿，遥认行如缀。\n平生事。\n此时凝睇。\n谁会凭阑意。"
  ],
  [
    "越江吟",
    "苏易简",
    "神仙神仙瑶池宴。\n片片。\n碧桃零落春风晚。\n翠云开处，隐隐金舆挽。\n玉麟背冷清风远。"
  ],
  [
    "甘草子",
    "寇准",
    "春早。\n柳丝无力，低拂清门道。\n暖日笼啼鸟。\n初坼桃花小。\n遥望碧天净如扫。\n曳一缕、轻烟缥缈。\n堪惜流年谢芳草。\n任玉壶倾倒。"
  ],
  [
    "踏莎行",
    "寇准",
    "春色将阑，莺声渐老。\n红英落尽青梅小。\n画堂人静雨蒙蒙，屏山半掩馀香袅。\n密约沈沈，离情杳杳。\n菱花尘满慵将照。\n倚楼无语欲销魂，长空黯淡连芳草。"
  ],
  [
    "点绛唇",
    "寇准",
    "水陌轻寒，社公雨足东风慢。\n定巢新燕。\n湿雨穿花转。\n象尺熏炉，拂晓停针线。\n愁蛾浅。\n飞红零乱。\n侧卧珠帘卷。"
  ],
  [
    "江南春・秋风清",
    "寇准",
    "波渺渺，柳依依。\n孤村芳草远，斜日杏花飞。\n江南春尽离肠远，苹满汀洲人未归。"
  ],
  [
    "夜度娘",
    "寇准",
    "烟波渺渺一千里，白苹香散东风起。\n日暮汀洲一望时，柔情不断如春水。"
  ],
  [
    "木兰花・玉楼春",
    "钱惟演",
    "城上风光莺语乱。\n城下烟波春拍岸。\n绿杨芳草几时休，泪眼愁肠先已断。\n情怀渐变成衰晚。\n鸾鉴朱颜惊暗换。\n昔年多病厌芳尊，今日芳尊惟恐浅。"
  ],
  [
    "玉楼春",
    "钱惟演",
    "锦箨参差朱槛曲。\n露濯文犀和粉绿。\n未容浓翠伴桃红，已许纤枝留凤宿。\n嫩似春荑明似玉。\n一寸芳心谁管束。\n劝君速吃莫踟蹰，看被南风吹作竹。"
  ],
  [
    "踏莎行",
    "陈尧佐",
    "二社良辰，千家庭院。\n翩翩又见新来燕。\n凤凰巢稳许为邻，潇湘烟暝来何晚。\n乱入红楼，低飞绿岸。\n画梁时拂歌尘散。\n为谁归去为谁来，主人恩重珠帘卷。"
  ],
  [
    "酒泉子",
    "潘阆",
    "长忆钱塘，不是人寰是天上。\n万家掩映翠微间。\n处处水潺潺。\n异花四季当窗放。\n出入分明在屏障。\n别来隋柳几经秋。\n何日得重游。"
  ],
  [
    "酒泉子",
    "潘阆",
    "长忆钱塘，临水傍山三百寺。\n僧房携杖遍曾游。\n闲话觉忘忧。\n檀楼阁云霞畔。\n钟梵清宵彻天汉。\n别来遥礼祗焚香。\n便恐是西方。"
  ],
  [
    "酒泉子",
    "潘阆",
    "长忆西湖，湖上春来无限景。\n吴姬个个是神仙。\n兢泛木兰船。\n楼台簇簇疑蓬岛。\n野人祗合其中老。\n别来已是二十年。\n东望眼将穿。"
  ],
  [
    "酒泉子",
    "潘阆",
    "长忆西湖，尽日凭阑楼上望。\n三三两两钓鱼舟。\n岛屿正清秋。\n笛声依约芦花里。\n白鸟成行忽惊起。\n别来闲整钓鱼竿。\n思入水云寒。"
  ],
  [
    "酒泉子",
    "潘阆",
    "长忆孤山，山在湖心如黛簇。\n僧房四面向湖开。\n轻棹去还来。\n芰荷香喷连云阁。\n阁上清声檐下铎。\n别来尘土污人衣。\n空役梦魂飞。"
  ],
  [
    "酒泉子",
    "潘阆",
    "长忆西山，灵隐寺前三竺後。\n冷泉亭上旧曾游。\n三伏似清秋。\n白猿时见攀高树。\n长啸一声何处去。\n别来几向画阑看。\n终是欠峰峦。"
  ],
  [
    "酒泉子",
    "潘阆",
    "长忆高峰，峰上塔高尘世外。\n昔年独上最高层。\n月出见觚棱。\n举头咫尺疑天汉。\n星斗分明在身畔。\n别来无翼可飞腾。\n何日得重登。"
  ],
  [
    "酒泉子",
    "潘阆",
    "长忆吴山，山上森森吴相庙。\n庙前江水怒为涛。\n千古恨犹高。\n寒鸦日暮鸣还聚。\n时有阴云笼殿宇。\n别来有负谒灵祠。\n遥奠酒盈卮。"
  ],
  [
    "酒泉子",
    "潘阆",
    "长忆龙山，日月宫中谁得到。\n宫中旦暮听潮声。\n台殿竹风清。\n门前岁岁生灵草。\n人采食之多不老。\n别来已白数茎头。\n早晚却重游。"
  ],
  [
    "酒泉子",
    "潘阆",
    "长忆观潮，满郭人争江上望。\n来疑沧海尽成空。\n万面鼓声中。\n弄涛儿向涛头立。\n手把红旗旗不湿。\n别来几向梦中看。\n梦觉尚心寒。"
  ],
  [
    "扫市舞",
    "潘阆",
    "出砒霜，价钱可。\n赢得拨灰兼弄火。\n畅杀我。"
  ],
  [
    "凤栖梧・蝶恋花",
    "丁谓",
    "十二层楼春色早。\n三殿笙歌，九陌风光好。\n堤柳岸花连复道。\n玉梯相对开蓬岛。\n莺啭乔林鱼在藻。\n太液微波，绿斗王孙草。\n南阙万人瞻羽葆。\n後天祝圣天难老。"
  ],
  [
    "凤栖梧・蝶恋花",
    "丁谓",
    "朱阙玉城通阆苑。\n月桂星榆，春色无深浅。\n潇瑟篌笙仙客宴。\n蟠桃花满蓬莱殿。\n九色明霞裁羽扇。\n云雾为车，鸾鹤骖雕辇。\n路指瑶池归去晚。\n壶中日月如天远。"
  ],
  [
    "相思令・相思儿令",
    "林逋",
    "吴山青。\n越山青。\n两岸青山相对迎。\n争忍有离情。\n君泪盈。\n妾泪盈。\n罗带同心结未成。\n江边潮已平。"
  ],
  [
    "点绛唇",
    "林逋",
    "金谷年年，乱生春色谁为主。\n馀花落处。\n满地和烟雨。\n又是离歌，一阕长亭暮。\n王孙去。\n萋萋无数。\n南北东西路。"
  ],
  [
    "霜天晓角",
    "林逋",
    "冰清霜洁。\n昨夜梅花发。\n甚处玉龙三弄，声摇动、枝头月。\n梦绝。\n金兽爇。\n晓寒兰烬灭。\n要卷珠帘清赏，且莫扫、阶前雪。"
  ],
  [
    "瑞鹧鸪",
    "林逋",
    "众芳摇落独鲜妍。\n占尽风情向小园。\n疏影横斜水清浅，暗香浮动月黄昏。\n寒禽欲下先偷眼，粉蝶如知合断魂。\n幸有微吟可相狎，不须檀板共金尊。"
  ],
  [
    "少年游",
    "杨亿",
    "江南节物，水昏云淡，飞雪满前村。\n千寻翠岭，一枝芳艳，迢递寄归人。\n寿阳妆罢，冰姿玉态，的的写天真。\n等闲风雨又纷纷。\n更忍向、笛中闻。"
  ],
  [
    "生查子",
    "陈亚",
    "朝庭数擢贤，旋占凌霄路。\n自是郁陶人，险难无移处。\n也知没药疗饥寒，食薄何相误。\n大幅纸连粘，甘草归田赋。"
  ],
  [
    "生查子",
    "陈亚",
    "相思意已深，白纸书难足。\n字字苦参商，故要槟郎读。\n分明记得约当归，远至樱桃熟。\n何事菊花时，犹未回乡曲。"
  ],
  [
    "生查子",
    "陈亚",
    "小院雨馀凉，石竹风生砌。\n罢扇尽从容，半下纱厨睡。\n起来闲坐北亭中，滴尽真珠泪。\n为念婿辛勤，去折蟾宫桂。"
  ],
  [
    "生查子",
    "陈亚",
    "浪荡去未来，踯躅花频换。\n可惜石榴裙，兰麝香销半。\n琵琶闲抱理相思，必拨朱弦断。\n拟续断朱弦，待这冤家看。"
  ],
  [
    "喜迁莺",
    "夏竦",
    "霞散绮，月沈钩。\n帘卷未央楼。\n夜凉河汉截天流。\n宫阙锁清秋。\n瑶阶曙。\n金盘露。\n凤髓香和烟雾。\n三千珠翠拥宸游。\n水殿按《凉州》。"
  ],
  [
    "鹧鸪天",
    "夏竦",
    "镇日无心扫黛眉。\n临行愁见理征衣。\n尊前只恐伤郎意，阁泪汪汪不敢垂。\n停宝马，捧瑶卮。\n相斟相劝忍分离。\n不如饮待奴先醉，图得不知郎去时。"
  ],
  [
    "望汉月・忆汉月",
    "李遵",
    "黄菊一丛临砌。\n颗颗露珠装缀。\n独教冷落向秋天，恨东君不曾留意。\n雕阑新雨霁。\n绿藓上，乱铺金蕊。\n此花开後更无花，愿爱惜、莫同桃李。"
  ],
  [
    "滴滴金",
    "李遵",
    "帝城五夜宴游歇。\n残灯外、看残月。\n都人犹在醉乡中，听更漏初彻。\n行乐已成闲话说。\n如春梦、觉时节。\n大家同约探春行，问甚花先发。"
  ],
  [
    "苏幕遮",
    "范仲淹",
    "碧云天，黄叶地。\n秋色连波，波上寒烟翠。\n山映斜阳天接水。\n芳草无情，更在斜阳外。\n黯乡魂，追旅思。\n夜夜除非，好梦留人睡。\n明月楼高休独倚。\n酒入愁肠，化作相思泪。"
  ],
  [
    "渔家傲",
    "范仲淹",
    "塞下秋来风景异。\n衡阳雁去无留意。\n四面边声连角起。\n千嶂里。\n长烟落日孤城闭。\n浊酒一杯家万里。\n燕然未勒归无计。\n羌管悠悠霜满地。\n人不寐。\n将军白发征夫泪。"
  ],
  [
    "定风波",
    "范仲淹",
    "罗绮满城春欲暮。\n百花洲上寻芳去。\n浦映□花花映浦。\n无尽处。\n恍然身入桃源路。\n莫怪山翁聊逸豫。\n功名得丧归时数。\n莺解新声蝶解舞。\n天赋与。\n争教我辈无欢绪。"
  ],
  [
    "长相思",
    "杨适1",
    "南山明。\n北山明。\n中有长亭号丈亭。\n沙边供送迎。\n东江清。\n西江清。\n海上潮来两岸平。\n行人分棹行。"
  ],
  [
    "甘草子",
    "柳永",
    "秋暮。\n乱洒衰荷，颗颗真珠雨。\n雨过月华生，冷彻鸳鸯浦。\n池长凭阑愁无侣。\n奈此个、单栖情绪。\n却傍金笼共鹦鹉。\n念粉郎言语。"
  ],
  [
    "甘草子",
    "柳永",
    "秋尽。\n叶翦红绡，砌菊遗金粉。\n雁字一行来，还有边庭信。\n飘散露华清风紧。\n动翠幕、晓寒犹嫩。\n中酒残妆慵整顿。\n聚两眉离恨。"
  ],
  [
    "西江月",
    "柳永",
    "凤额绣帘高卷，兽环朱户频摇。\n两竿红日上花梢。\n春睡厌厌难觉。\n好梦狂随飞絮，闲愁浓胜香醪。\n不成雨暮与云朝。\n又是韶光过了。"
  ],
  [
    "凤衔杯",
    "柳永",
    "有美瑶卿能染翰。\n千里寄、小诗长简。\n想初襞苔笺，旋挥翠管红窗畔。\n渐玉箸、银钩满。\n锦囊收，犀轴卷。\n常珍重、小斋吟玩。\n更宝若珠玑，置之怀袖时时看。\n似频见、千娇面。"
  ],
  [
    "凤衔杯",
    "柳永",
    "追悔当初孤深愿。\n经年价、两成幽怨。\n任越水吴山，似屏如障堪游玩。\n奈独自、慵抬眼。\n赏烟花，听弦管。\n图欢笑、转加肠断。\n更时展丹青，强拈书信频频看。\n又争似、亲相见。"
  ],
  [
    "看花回",
    "柳永",
    "屈指劳生百岁期。\n荣瘁相随。\n利牵名惹逡巡过，奈两轮、玉走金飞。\n红颜成白发，极品何为。\n尘事常多雅会稀。\n忍不开眉。\n画堂歌管深深处，难忘酒盏花枝。\n醉乡风景好，携手同归。"
  ],
  [
    "看花回",
    "柳永",
    "玉墄金阶舞舜干。\n朝野多欢。\n九衢三市风光丽，正万家、急管繁弦。\n凤楼临绮陌，嘉气非烟。\n雅俗熙熙物态妍。\n忍负芳年。\n笑筵歌席连昏昼，任旗亭、斗酒十千。\n赏心何处好，惟有尊前。"
  ],
  [
    "两同心",
    "柳永",
    "嫩脸修蛾，淡匀轻扫。\n最爱学、宫体梳妆，偏能做、文人谈笑。\n绮筵前、舞燕歌云，别有轻妙。\n饮散玉炉烟袅。\n洞房悄悄。\n锦帐里、低语偏浓，银烛下、细看俱好。\n那人人，昨夜分明，许伊偕老。"
  ],
  [
    "两同心",
    "柳永",
    "伫立东风，断魂南国。\n花光媚、春醉琼楼，蟾彩迥、夜游香陌。\n忆当时、酒恋花迷，役损词客。\n别有眼长腰搦。\n痛怜深惜。\n鸳会阻、夕雨凄飞，锦书断、暮云凝碧。\n想别来，好景良时，也应相忆。"
  ],
  [
    "玉楼春",
    "柳永",
    "昭华夜醮连清曙。\n金殿霓旌笼瑞雾。\n九枝擎烛灿繁星，百和焚香抽翠缕。\n香罗荐地延真驭。\n万乘凝旒听秘语。\n卜年无用考灵龟，从此乾坤齐历数。"
  ],
  [
    "玉楼春",
    "柳永",
    "凤楼郁郁呈嘉瑞。\n降圣覃恩延四裔。\n醮台清夜洞天严，公宴凌晨箫鼓沸。\n保生酒劝椒香腻。\n延寿带垂金缕细。\n几行鹭望尧云，齐共南山呼万岁。"
  ],
  [
    "玉楼春",
    "柳永",
    "皇都今夕知何夕。\n特地风光盈绮陌。\n金丝玉管咽春空，蜡炬兰灯烧晓色。\n凤楼十二神仙宅。\n珠履三千鹭客。\n金吾不禁六街游，狂杀云踪并雨迹。"
  ],
  [
    "玉楼春",
    "柳永",
    "星闱上笏金章贵。\n重委外台疏近侍。\n百常天阁旧通班，九岁国储新上计。\n太仓日富中邦最。\n宣室夜思前席对。\n归心怡悦酒肠宽，不泛千锺应不醉。"
  ],
  [
    "玉楼春",
    "柳永",
    "阆风歧路连银阙。\n曾许金桃容易窃。\n乌龙未睡定惊猜，鹦鹉能言防漏泄。\n匆匆纵得邻香雪。\n窗隔残烟帘映月。\n别来也拟不思量，争奈馀香犹未歇。"
  ],
  [
    "金蕉叶",
    "柳永",
    "厌厌夜饮平阳第。\n添银烛、旋呼佳丽。\n巧笑难禁，艳歌无间声相继。\n准拟幕天席地。\n金蕉叶泛金波齐，未更阑、已尽狂醉。\n就中有个风流，暗向灯光底。\n恼遍两行珠翠。"
  ],
  [
    "惜春郎",
    "柳永",
    "玉肌琼艳新妆饰。\n好壮观歌席。\n潘妃宝钏，阿娇金屋，应也消得。\n属和新词多俊格。\n敢共我敌。\n恨少年、枉费疏狂，不早与伊相识。"
  ],
  [
    "佳人醉",
    "柳永",
    "暮景萧萧雨霁。\n云淡天高风细。\n正月华如水。\n金波银汉，潋滟无际。\n冷浸书帷梦断，却披衣重起。\n临轩砌。\n素光遥指。\n因念翠蛾，杳隔音尘何处，相望同千里。\n尽凝睇。\n厌厌无寐。\n渐晓雕阑独倚。"
  ],
  [
    "御街行",
    "柳永",
    "燔柴烟断星河曙。\n宝辇回天步。\n端门羽卫簇雕阑，六乐舜韶先举。\n鹤书飞下，鸡竿高耸，恩霈均寰寓。\n赤霜袍烂飘香雾。\n喜色成春煦。\n九仪三事仰天颜，八彩旋生眉宇。\n椿龄无尽，萝图有庆，常作乾坤主。"
  ],
  [
    "御街行",
    "柳永",
    "前时小饮春庭院。\n悔放笙歌散。\n归来中夜酒醺醺，惹起旧愁无限。\n虽看坠楼换马，争奈不是鸳鸯伴。\n朦胧暗想如花面。\n欲梦还惊断。\n和衣拥被不成眠，一枕万回千转。\n惟有画梁，新来双燕，彻曙闻长叹。"
  ],
  [
    "巫山一段云",
    "柳永",
    "六六真游洞，三三物外天。\n九班麟稳破非烟。\n何处按云轩。\n昨夜麻姑陪宴。\n又话蓬莱清浅。\n几回山脚弄云涛。\n仿佛见金鳌。"
  ],
  [
    "巫山一段云",
    "柳永",
    "琪树罗三殿，金龙抱九关。\n上清真籍总群仙。\n朝拜五云间。\n昨夜紫微诏下。\n急唤天书使者。\n令瑶检降彤霞。\n重到汉皇家。"
  ],
  [
    "巫山一段云",
    "柳永",
    "清旦朝金母，斜阳醉玉龟。\n天风摇曳六铢衣。\n鹤背觉孤危。\n贪看海蟾狂戏。\n不道九关齐闭。\n相将何处寄良宵。\n还去访三茅。"
  ],
  [
    "巫山一段云",
    "柳永",
    "阆苑年华永，嬉游别是情。\n人间三度见河清。\n一番碧桃成。\n金母忍将轻摘。\n留宴鳌峰真客。\n红狵闲卧吠斜阳。\n方朔敢偷尝。"
  ],
  [
    "巫山一段云",
    "柳永",
    "萧氏贤夫妇，茅家好弟兄。\n羽轮飙驾赴层城。\n高会尽仙卿。\n一曲云谣为寿。\n倒尽金壶碧酒。\n醺酣争撼白榆花。\n踏碎九光霞。"
  ],
  [
    "凤栖梧・蝶恋花",
    "柳永",
    "帘下清歌帘外宴。\n虽爱新声，不见如花面。\n牙板数敲珠一串，梁尘暗落琉璃盏。\n桐树花深孤凤怨。\n渐遏遥天，不放行云散。\n坐上少年听不惯。\n玉山未倒肠先断。"
  ],
  [
    "凤栖梧・蝶恋花",
    "柳永",
    "伫倚危楼风细细。\n望极春愁，黯黯生天际。\n草色烟光残照里。\n无言谁会凭阑意。\n拟把疏狂图一醉。\n对酒当歌，强乐还无味。\n衣带渐宽终不悔。\n为伊消得人憔悴。"
  ],
  [
    "凤栖梧・蝶恋花",
    "柳永",
    "蜀锦地衣丝步障。\n屈曲回廊，静夜闲寻访。\n玉砌雕阑新月上。\n朱扉半掩人相望。\n旋暖熏炉温斗帐。\n玉树琼枝，迤逦相偎傍。\n酒力渐浓春思荡。\n鸳鸯绣被翻红浪。"
  ],
  [
    "秋蕊香引",
    "柳永",
    "留不得。\n光阴催促，奈芳兰歇，好花谢，惟顷刻。\n彩云易散琉璃脆，验前事端的。\n风月夜，几处前踪旧迹。\n忍思忆。\n这回望断，永作终天隔。\n向仙岛，归冥路，两无消息。"
  ],
  [
    "浪淘沙令",
    "柳永",
    "有个人人。\n飞燕精神。\n急锵环佩上华裀。\n促拍尽随红袖举，风柳腰身。\n簌簌轻裙。\n妙尽尖新。\n曲终独立敛香尘。\n应是西施娇困也，眉黛双颦。"
  ],
  [
    "荔枝香",
    "柳永",
    "甚处寻芳赏翠，归去晚。\n缓步罗袜生尘，来绕琼筵看。\n金缕霞衣轻褪，似觉春游倦。\n遥认，众里盈盈好身段。\n拟回首，又伫立、帘帏畔。\n素脸红眉，时揭盖头微见。\n笑整金翘，一点芳心在娇眼。\n王孙空恁肠断。"
  ],
  [
    "诉衷情近",
    "柳永",
    "雨晴气爽，伫立江楼望处。\n澄明远水生光，重叠暮山耸翠。\n遥认断桥幽径，隐隐渔村，向晚孤烟起。\n残阳里。\n脉脉朱阑静倚。\n黯然情绪，未饮先如醉。\n愁无际。\n暮云过了，秋光老尽，故人千里。\n竟日空凝睇。"
  ],
  [
    "诉衷情近",
    "柳永",
    "景阑昼永，渐入清和气序。\n榆钱飘满闲阶，莲叶嫩生翠沼。\n遥望水边幽径，山崦孤村，是处园林好。\n闲情悄。\n绮陌游人渐少。\n少年风韵，自觉随春老。\n追前好。\n帝城信阻，天涯目断，暮云芳草。\n伫立空残照。"
  ],
  [
    "迎春乐",
    "柳永",
    "近来憔悴人惊怪。\n为别後、相思煞。\n我前生、负你愁烦债。\n便苦恁难开解。\n良夜永、牵情无计奈。\n锦被里、馀香犹在。\n怎得依前灯下，恣意怜娇态。"
  ],
  [
    "人娇",
    "柳永",
    "当日相逢，便有怜才深意。\n歌筵罢、偶同鸳被。\n别来光景，看看经岁。\n昨夜里、方把旧欢重继。\n晓月将沈，征骖已鞴。\n愁肠乱、又还分袂。\n良辰好景，恨浮名牵系。\n无分得、与你恣情浓睡。"
  ],
  [
    "思归乐",
    "柳永",
    "天幕清和堪宴聚。\n想得尽、高阳俦侣。\n皓齿善歌长袖舞。\n渐引入、醉乡深处。\n晚岁光阴能几许。\n这巧宦、不须多取。\n共君把酒听杜宇。\n解再三、劝人归去。"
  ],
  [
    "少年游",
    "柳永",
    "长安古道马迟迟。\n高柳乱蝉栖。\n夕阳岛外，秋风原上，目断四天垂。\n归云一去无踪迹，何处是前期。\n狎兴生疏，酒徒萧索，不似去年时。"
  ],
  [
    "少年游",
    "柳永",
    "参差烟树灞陵桥。\n风物尽前朝。\n衰杨古柳，几经攀折，憔悴楚宫腰。\n夕阳闲淡秋光老，离思满蘅皋。\n一曲阳关，断肠声尽，独自凭兰桡。"
  ],
  [
    "少年游",
    "柳永",
    "层波潋滟远山横。\n一笑一倾城。\n酒容红嫩，歌喉清丽，百媚坐中生。\n墙头马上初相见，不准拟、恁多情。\n昨夜杯阑，洞房深处，特地快逢迎。"
  ],
  [
    "少年游",
    "柳永",
    "世间尤物意中人。\n轻细好腰身。\n香帏睡起，发妆酒酽，红脸杏花春。\n娇多爱把齐纨扇，和笑掩朱唇。\n心性温柔，品流详雅，不称在风尘。"
  ],
  [
    "少年游",
    "柳永",
    "淡黄衫子郁金裙。\n长忆个人人。\n文谈闲雅，歌喉清丽，举措好精神。\n当初为倚深深宠，无个事、爱娇嗔。\n想得别来，旧家模样，只是翠蛾颦。"
  ],
  [
    "少年游",
    "柳永",
    "铃斋无讼宴游频。\n罗绮簇簪绅。\n施朱傅粉，丰肌清骨，容态尽天真。\n舞裀歌扇花光里，翻回雪、驻行云。\n绮席阑珊，凤灯明灭，谁是意中人。"
  ],
  [
    "少年游",
    "柳永",
    "帘垂深院冷萧萧。\n花外漏声遥。\n青灯未灭，红窗闲卧，魂梦去迢迢。\n薄情漫有归消息，鸳鸯被、半香消。\n试问伊家，阿谁心绪，禁得恁无憀。"
  ],
  [
    "少年游",
    "柳永",
    "一生赢得是凄凉。\n追前事、暗心伤。\n好天良夜，深屏香被，争忍便相忘。\n王孙动是经年去，贪迷恋、有何长。\n万种千般，把伊情分，颠倒尽猜量。"
  ],
  [
    "少年游",
    "柳永",
    "日高花榭懒梳头。\n无语倚妆楼。\n修眉敛黛，遥山横翠，相对结春愁。\n王孙走马长楸陌，贪迷恋、少年游。\n似恁疏狂，费人拘管，争似不风流。"
  ],
  [
    "少年游",
    "柳永",
    "佳人巧笑值千金。\n当日偶情深。\n几回饮散，灯残香暖，好事尽鸳衾。\n如今万水千山阻，魂杳杳、信沈沈。\n孤棹烟波，小楼风月，两处一般心。"
  ],
  [
    "木兰花・玉楼春",
    "柳永",
    "心娘自小能歌舞。\n举意动容皆济楚。\n解教天上念奴羞，不怕掌中飞燕妒。\n玲珑绣扇花藏语。\n宛转香茵云衬步。\n王孙若拟赠千金，只在画楼东畔住。"
  ],
  [
    "木兰花・玉楼春",
    "柳永",
    "佳娘捧板花钿簇。\n唱出新声群艳伏。\n金鹅扇掩调累累，文杏梁高尘簌簌。\n鸾吟凤啸清相续。\n管裂弦焦争可逐。\n何当夜召入连昌，飞上九天歌一曲。"
  ],
  [
    "木兰花・玉楼春",
    "柳永",
    "虫娘举措皆温润。\n每到婆娑偏恃俊。\n香檀敲缓玉纤迟，画鼓声催莲步紧。\n贪为顾盼夸风韵。\n往往曲终情未尽。\n坐中年少暗消魂，争问青鸾家远近。"
  ],
  [
    "木兰花・玉楼春",
    "柳永",
    "酥娘一搦腰肢袅。\n回雪萦尘皆尽妙。\n几多狎客看无厌，一辈舞童功不到。\n星眸顾指精神峭。\n罗袖迎风身段小。\n而今长大懒婆娑，只要千金酬一笑。"
  ],
  [
    "诉衷情",
    "柳永",
    "一声画角日西曛。\n催促掩朱门。\n不堪更倚危阑，肠断已消魂。\n年渐晚，雁空频。\n问无因。\n思心欲碎，愁泪难收，又是黄昏。"
  ],
  [
    "菊花新",
    "柳永",
    "欲掩香帏论缱绻。\n先敛双蛾愁夜短。\n催促少年郎，先去睡、鸳衾图暖。\n须臾放了残针线。\n脱罗裳、恣情无限。\n留取帐前灯，时时待、看伊娇面。"
  ],
  [
    "望汉月・忆汉月",
    "柳永",
    "明月明月明月。\n争奈乍圆还缺。\n恰如年少洞房人，暂欢会、依前离别。\n小楼凭槛处，正是去年时节。\n千里清光又依旧，奈夜永、厌厌人绝。"
  ],
  [
    "归去来",
    "柳永",
    "初过元宵三五。\n慵困春情绪。\n灯月阑珊嬉游处。\n游人尽、厌欢聚。\n凭仗如花女。\n持杯谢、酒朋诗侣。\n馀酲更不禁香醑。\n歌筵罢、且归去。"
  ],
  [
    "燕归梁",
    "柳永",
    "织锦裁编写意深。\n字值千金。\n一回披玩一愁吟。\n肠成结、泪盈襟。\n幽欢已散前期远，无憀赖、是而今。\n密凭归雁寄芳音。\n恐冷落、旧时心。"
  ],
  [
    "小镇西犯",
    "柳永",
    "水乡初禁火，青春未老。\n芳菲满、柳汀烟岛。\n波际红帏缥缈。\n尽杯盘小。\n歌祓禊，声声谐楚调。\n路缭绕。\n野桥新市里，花妓好。\n引游人、兢来喧笑。\n酩酊谁家年少。\n信玉山倒。\n家何处，落日眠芳草。"
  ],
  [
    "红窗听",
    "柳永",
    "如削肌肤红玉莹。\n举措有、许多端正。\n二年三岁同鸳寝。\n表温柔心性。\n别後无非良夜永。\n如何向、名牵利役，归期未定。\n算伊心里，却冤成薄幸。"
  ],
  [
    "临江仙",
    "柳永",
    "鸣珂碎撼都门晓，旌幢拥下天人。\n马摇金辔破香尘。\n壶浆盈路，欢动一城春。\n扬州曾是追游地，酒台花径仍存。\n凤箫依旧月中闻。\n荆王魂梦，应认岭头云。"
  ],
  [
    "减字木兰花",
    "柳永",
    "花心柳眼。\n郎似游丝常惹绊。\n慵困谁怜。\n绣线金针不喜穿。\n深房密宴。\n争向好天多聚散。\n绿锁窗前。\n几日春愁废管弦。"
  ],
  [
    "木兰花令",
    "柳永",
    "有个人人真攀羡。\n问著洋洋回却面。\n你若无意向他人，为甚梦中频相见。\n不如闻早还却愿。\n免使牵人虚魂乱。\n风流肠肚不坚牢，祗恐被伊牵引断。"
  ],
  [
    "西施",
    "柳永",
    "苎萝妖艳世难偕。\n善媚悦君怀。\n後庭恃宠，尽使绝嫌猜。\n正恁朝欢暮宴，情未足，早江上兵来。\n捧心调态军前死，罗绮旋变尘埃。\n至今想，怨魂无主尚徘徊。\n夜夜姑苏城外，当时月，但空照荒台。"
  ],
  [
    "西施",
    "柳永",
    "柳街灯市好花多。\n尽让美琼娥。\n万娇千媚，的的在层波。\n取次梳妆，自有天然态，爱浅画双娥。\n断肠最是金闺客，空怜爱、奈伊何。\n洞房咫尺，无计枉朝珂。\n有意怜才，每遇行云处，幸时恁相过。"
  ],
  [
    "西施",
    "柳永",
    "自从回步百花桥。\n便独处清宵。\n凤衾鸳枕，何事等闲抛。\n纵有馀香，也似郎恩爱，向日夜潜消。\n恐伊不信芳容改，将憔悴、写霜绡。\n更凭锦字，字字说情憀。\n要识愁肠，但看丁香树，渐结尽春梢。"
  ],
  [
    "河传",
    "柳永",
    "翠深红浅。\n愁娥黛蹙，娇波刀翦。\n奇容妙妓，争逞舞裀歌扇。\n妆光生粉面。\n坐中醉客风流惯。\n尊前见。\n特地惊狂眼。\n不似少年时节，千金争选。\n相逢何太晚。"
  ],
  [
    "河传",
    "柳永",
    "淮岸。\n向晚。\n圆荷向背，芙蓉深浅。\n仙娥画舸，露渍红芳交乱。\n难分花与面。\n采多渐觉轻船满。\n呼归伴。\n急桨烟村远。\n隐隐棹歌，渐被蒹葭遮断。\n曲终人不见。"
  ],
  [
    "郭郎儿近拍",
    "柳永",
    "帝里。\n闲居小曲深坊，庭院沈沈朱户闭。\n新霁。\n畏景天气。\n薰风帘幕无人，永昼厌厌如度岁。\n愁悴。\n枕簟微凉，睡久辗转慵起。\n砚席尘生，新诗小阕，等闲都尽废。\n这些儿、寂寞情怀，何事新来常恁地。"
  ],
  [
    "临江仙引",
    "柳永",
    "渡口、向晚，乘瘦马、陟平冈。\n西郊又送秋光。\n对暮山横翠，衬残叶飘黄。\n凭高念远，素景楚天，无处不凄凉。\n香闺别来无信息，云愁雨恨难忘。\n指帝城归路，但烟水茫茫。\n凝情望断泪眼，尽日独立斜阳。"
  ],
  [
    "临江仙引",
    "柳永",
    "上国。\n去客。\n停飞盖、促离筵。\n长安古道绵绵。\n见岸花啼露，对堤柳愁烟。\n物情人意，向此触目，无处不凄然。\n醉拥征骖犹伫立，盈盈泪眼相看。\n况绣帏人静，更山馆春寒。\n今宵怎向漏永，顿成两处孤眠。"
  ],
  [
    "临江仙引",
    "柳永",
    "画舸、荡桨，随浪箭、隔岸虹。\n□荷占断秋容。\n疑水仙游泳，向别浦相逢。\n鲛丝雾吐渐收，细腰无力转娇慵。\n罗袜凌波成旧恨，有谁更赋惊鸿。\n想媚魂香信，算密锁瑶宫。\n游人漫劳倦□，奈何不逐东风。"
  ],
  [
    "忆帝京",
    "柳永",
    "薄衾小枕天气。\n乍觉别离滋味。\n展转数寒更，起了还重睡。\n毕竟不成眠，一夜长如岁。\n也拟待、却回征辔。\n又争奈、已成行计。\n万种思量，多方开解，只恁寂寞厌厌地。\n系我一生心，负你千行泪。"
  ],
  [
    "瑞鹧鸪",
    "柳永",
    "天将奇艳与寒梅。\n乍惊繁杏腊前开。\n暗想花神、巧作江南信，鲜染燕脂细翦裁。\n寿阳妆罢无端饮，凌晨酒入香腮。\n恨听烟坞深中，谁恁吹羌管逐风来。\n绛雪纷纷落翠苔。"
  ],
  [
    "瑞鹧鸪",
    "柳永",
    "全吴嘉会古风流。\n渭南往岁忆来游。\n西子方来、越相功成去，千里沧江一叶舟。\n至今无限盈盈者，尽来拾翠芳洲。\n最是簇簇寒村，遥认南朝路、晚烟收。\n三两人家古渡头。"
  ],
  [
    "木兰花・玉楼春",
    "柳永",
    "翦裁用尽春工意。\n浅蘸朝霞千万蕊。\n天然淡泞好精神，洗尽严妆方见媚。\n风亭月榭闲相倚。\n紫玉枝梢红蜡蒂。\n假饶花落未消愁，煮酒杯盘催结子。"
  ],
  [
    "木兰花・玉楼春",
    "柳永",
    "东风催露千娇面。\n欲绽红深开处浅。\n日高梳洗甚时忺，点滴燕脂匀未遍。\n霏微雨罢残阳院。\n洗出都城新锦段。\n美人纤手摘芳枝，插在钗头和凤颤。"
  ],
  [
    "木兰花・玉楼春",
    "柳永",
    "黄金万缕风牵细。\n寒食初头春有味。\n烟尤雨索春饶，一日三眠夸得意。\n章街隋岸欢游地。\n高拂楼台低映水。\n楚王空待学风流，饿损宫腰终不似。"
  ],
  [
    "鹧鸪天",
    "柳永",
    "吹破残烟入夜风。\n一轩明月上帘栊。\n因惊路远人还远，纵得心同寝未同。\n情脉脉，意忡忡。\n碧云归去认无踪。\n只应曾向前生里，爱把鸳鸯两处笼。"
  ],
  [
    "归去来",
    "柳永",
    "一夜狂风雨。\n花英坠、碎红无数。\n垂杨漫结黄金缕。\n尽春残、萦不住。\n蝶稀蜂散知何处。\n尊酒、转添愁绪。\n多情不惯相思苦。\n休惆怅、好归去。"
  ],
  [
    "梁州令",
    "柳永",
    "梦觉纱窗晓。\n残灯掩然空照。\n因思人事苦萦牵，离愁别恨，无限何时了。\n怜深定是心肠小。\n往往成烦恼。\n一生惆怅情多少。\n月不长圆，春色易为老。"
  ],
  [
    "燕归梁",
    "柳永",
    "轻蹑罗鞋掩绛绡。\n传音耗、苦相招。\n语声犹颤不成娇。\n乍得见、两魂消。\n匆匆草草难留恋，还归去又无聊。\n若谐雨夕与云朝。\n得似个、有嚣嚣。"
  ],
  [
    "清平乐",
    "柳永",
    "繁华锦烂。\n已恨归期晚。\n翠减红稀莺似懒。\n特地柔肠欲断。\n不堪尊酒频倾。\n恼人转转愁生。\n□□□□□□，多情争似无情。"
  ],
  [
    "失调名",
    "柳永",
    "多情到了多病。"
  ],
  [
    "红窗迥",
    "柳永",
    "小园东，花共柳。\n红紫又一齐开了。\n引将蜂蝶燕和莺，成阵价、忙忙走。\n花心偏向蜂儿有。\n莺共燕、吃他拖逗。\n蜂儿却入、花里藏身，胡蝶儿、你且退後。"
  ],
  [
    "西江月",
    "柳永",
    "师师生得艳冶，香香於我情多。\n安安那更久比和。\n四个打成一个。\n幸自苍皇未款，新词写处多磨。\n几回扯了又重挪。\n奸字中心著我。"
  ],
  [
    "凤凰阁",
    "柳永",
    "匆匆相见，懊恼恩情太薄。\n霎时云雨人抛却。\n教我行思坐想，肌肤如削。\n恨只恨、相违旧约。\n相思成病，那更潇潇雨落。\n断肠人在阑干角。\n山远水远人远，音信难托。\n这滋味、黄昏又恶。"
  ],
  [
    "醉垂鞭",
    "张先",
    "双蝶绣罗裙。\n东池宴。\n初相见。\n朱粉不深匀。\n闲花淡淡春。\n细看诸处好。\n人人道。\n柳腰身。\n昨日乱山昏。\n来时衣上云。"
  ],
  [
    "醉垂鞭",
    "张先",
    "朱粉不须施。\n花枝小。\n春偏好。\n娇妙近胜衣。\n轻罗红雾垂。\n琵琶金画凤。\n双条重。\n倦眉低。\n啄木细声迟。\n黄蜂花上飞。"
  ],
  [
    "南乡子",
    "张先",
    "何处可魂消。\n京口终朝两信潮。\n不管离心千叠恨，滔滔。\n催促行人动去桡。\n记得旧江皋。\n绿杨轻絮几条条。\n春水一篙残照阔，遥遥。\n有个多情立画桥。"
  ],
  [
    "南乡子",
    "张先",
    "潮上水清浑。\n棹影轻於水底云。\n去意徘徊无奈泪，衣巾。\n犹有当时粉黛痕。\n海近古城昏。\n暮角寒沙雁队分。\n今夜相思应看月，无人。\n露冷依前独掩门。"
  ],
  [
    "菩萨蛮",
    "张先",
    "忆郎还上层楼曲。\n楼前芳草年年绿。\n绿似去时袍。\n回头风袖飘。\n郎袍应已旧。\n颜色非长久。\n惜恐镜中春。\n不如花草新。"
  ],
  [
    "菩萨蛮",
    "张先",
    "闻人语著仙卿字。\n情恨意还须喜。\n何况草长时。\n酒前频共伊。\n娇香堆宝帐。\n月到梨花上。\n心事两人知。\n掩灯罗幕垂。"
  ],
  [
    "菩萨蛮",
    "张先",
    "夜深不至春蟾见。\n令人更更情飞乱。\n翠幕动风亭。\n时疑响屉声。\n花香闻水榭。\n几误飘衣麝。\n不忍下朱扉。\n绕廊重待伊。"
  ],
  [
    "菩萨蛮",
    "张先",
    "簟纹衫色娇黄浅。\n钗头秋叶玲珑翦。\n轻怯瘦腰身。\n纱窗病起人。\n相思魂欲绝。\n莫话新秋别。\n何处断离肠。\n西风昨夜凉。"
  ],
  [
    "踏莎行",
    "张先",
    "衾凤犹温，笼鹦尚睡。\n宿妆稀淡眉成字。\n映花避月上行廊，珠裙摺摺轻垂地。\n翠幕成波，新荷贴水。\n纷纷烟柳低还起。\n重墙绕院更重门，春风无路通深意。"
  ],
  [
    "踏莎行",
    "张先",
    "波湛横眸，霞分腻脸。\n盈盈笑动笼香靥。\n有情未结凤楼欢，无憀爱把歌眉敛。\n密意欲传，娇羞未敢。\n斜偎象板还偷盰。\n轻轻试问借人麽，佯佯不觑云鬟点。"
  ],
  [
    "感皇恩",
    "张先",
    "万乘靴袍御紫宸。\n挥豪敷丽藻，尽经纶。\n第名天陛首平津。\n东堂桂，重占一枝春。\n殊观耸簪绅。\n蓬山仙话重，霈恩新。\n暂时趋府冠谈宾。\n十年外，身是凤池人。"
  ],
  [
    "西江月",
    "张先",
    "体态看来隐约，梳妆好是家常。\n檀槽初抱更安详。\n立向尊前一行。\n小打登钩怕重，尽缠绣带由长。\n娇春莺舌巧如簧。\n飞在四条弦上。"
  ],
  [
    "庆金枝",
    "张先",
    "青螺添远山。\n两娇靥、笑时圆。\n抱云勾雪近灯看。\n妍处不堪怜。\n今生但愿无离别，花月下、绣屏前。\n双蚕成茧共缠绵。\n更结後生缘。"
  ],
  [
    "浣溪沙",
    "张先",
    "轻屉来时不破尘。\n石榴花映石榴裙。\n有情应得撞腮春。\n夜短更难留远梦，日高何计学行云。\n树深莺过静无人。"
  ],
  [
    "相思儿令",
    "张先",
    "春去几时还。\n问桃李无言。\n燕子归栖风紧，梨雪乱西园。\n犹有月婵娟。\n似人人、难近如天。\n愿教清影长相见，更乞取长圆。"
  ],
  [
    "师师令",
    "张先",
    "香钿宝珥。\n拂菱花如水。\n学妆皆道称时宜，粉色有、天然春意。\n蜀彩衣长胜未起。\n纵乱云垂地。\n都城池苑夸桃李。\n问东风何似。\n不须回扇障清歌，唇一点、小於珠子。\n正是残英和月坠。\n寄此情千里。"
  ],
  [
    "惜双双・惜分飞",
    "张先",
    "城上层楼天边路。\n残照里、平芜绿树。\n伤远更惜春暮。\n有人还在高高处。\n断梦归云经日去。\n无计使、哀弦寄语。\n相望恨不相遇。\n倚桥临水谁家住。"
  ],
  [
    "江南柳",
    "张先",
    "隋堤远，波急路尘轻。\n今古柳桥多送别，见人分袂亦愁生。\n何况自关情。\n斜照後，新月上西城。\n城上楼高重倚望，愿身能似月亭亭。\n千里伴君行。"
  ],
  [
    "八宝装・八宝妆",
    "张先",
    "锦屏罗幌初睡起。\n花阴转、重门闭。\n正不寒不暖，和风细雨，困人天气。\n此时无限伤春意。\n凭谁诉、厌厌地。\n这浅情薄幸，千山万水，也须来里。"
  ],
  [
    "一丛花令・一丛花",
    "张先",
    "伤高怀远几时穷。\n无物似情浓。\n离愁正引千丝乱，更东陌、飞絮。\n嘶骑渐遥，征尘不断，何处认郎踪。\n双鸳池沼水溶溶。\n南北小桡通。\n梯横画阁黄昏後，又还是、斜月帘栊。\n沈恨细思，不如桃杏，犹解嫁东风。"
  ],
  [
    "西江月",
    "张先",
    "泛泛春船载乐，溶溶湖水平桥。\n高鬟照影翠烟摇。\n白纻一声云杪。\n倦醉天然玉软，弄妆人惜花娇。\n风情遗恨几时消。\n不见卢郎年少。"
  ],
  [
    "感皇恩",
    "张先",
    "廊庙当时共代工。\n睢陵千里远，约过从。\n欲知宾主与谁同。\n宗枝内，黄阁旧，有三公。\n广乐起云中。\n湖山看画轴，两仙翁。\n武林嘉语几时穷。\n元丰际，德星聚，照江东。"
  ],
  [
    "好事近",
    "张先",
    "月色透横枝，短叶小花无力。\n北客一声长笛，怨江南先得。\n谁教强半腊前开，多情为春忆。\n留取大家沈醉，正雨休风息。"
  ],
  [
    "好事近",
    "张先",
    "灯烛上山堂，香雾暖生寒夕。\n前夜雪清梅瘦，已不禁轻摘。\n双歌声断宝杯空，妆光艳瑶席。\n相趁笑声归去，有随人月色。"
  ],
  [
    "清平乐",
    "张先",
    "屏山斜展。\n帐卷红绡半。\n泥浅曲池飞海燕。\n风度杨花满院。\n云情雨意空深。\n觉来一枕春阴。\n陇上梅花落尽，江南消息沈沈。"
  ],
  [
    "清平乐",
    "张先",
    "清歌逐酒。\n腻脸生红透。\n樱小杏青寒食後。\n衣换缕金轻绣。\n画堂新月朱扉。\n严城夜鼓声迟。\n细看玉人娇面，春光不在花枝。"
  ],
  [
    "醉桃源・阮郎归",
    "张先",
    "落花浮水树临池。\n年前心眼期。\n见来无事去还思。\n如今花又飞。\n浅螺黛，淡胭脂。\n开花取次宜。\n隔帘灯影闭门时。\n此情风月知。"
  ],
  [
    "恨春迟",
    "张先",
    "好梦才成又断。\n日晚起、云梳鬟。\n秀脸拂新红，酒入娇眉眼，薄衣减春寒。\n红柱溪桥波平岸。\n画阁外、落日西山。\n不分闲花并蒂，秋藕连根，何时重得双眠。"
  ],
  [
    "恨春迟",
    "张先",
    "欲借红梅荐饮。\n望陇驿、音信沈沈。\n住在柳州东岸，彼此相思，梦去难寻。\n乳燕来时花期寝。\n淡月坠、将晓还阴。\n争奈多情易感，音信无凭，如何消遣得初心。"
  ],
  [
    "庆佳节",
    "张先",
    "莫风流。\n莫风流。\n风流後、有闲愁。\n花满南园月满楼。\n偏使我、忆欢游。\n我忆欢游无计奈，除却且醉金瓯。\n醉了醒来春复秋。\n我心事、几时休。"
  ],
  [
    "庆佳节",
    "张先",
    "芳菲节。\n芳菲节。\n天意应不虚设。\n对酒高歌玉壶阙。\n慎莫负、狂风月。\n人间万事何时歇。\n空赢得、鬓成雪。\n我有闲愁与君说。\n且莫用、轻离别。"
  ],
  [
    "采桑子",
    "张先",
    "水云薄薄天同色，竟日清辉。\n风影轻飞。\n花发瑶林春未知。\n剡溪不辨沙头路，粉水平堤。\n姑射人归。\n记得歌声与舞时。"
  ],
  [
    "御街行",
    "张先",
    "画船横倚烟溪半。\n春入吴山遍。\n主人凭客且迟留，程入花溪远远。\n数声芦叶，两行霓袖，几处成离宴。\n纷纷归骑亭皋晚。\n风顺樯乌转。\n古今为别最消魂，因别有情须怨。\n更独自、尽上高台望，望尽飞云断。"
  ],
  [
    "玉联环・解连环",
    "张先",
    "都人未逐风云散。\n愿留离宴。\n不须都爱洛城春，黄花讶、归来晚。\n叶落灞陵如翦。\n泪沾歌扇。\n无由重肯日边来，上马便、长安远。"
  ],
  [
    "玉联环・解连环",
    "张先",
    "来时露衣香润。\n彩绦垂鬓。\n卷帘还喜月相亲，把酒更、花相近。\n西去阳关休问。\n未歌先恨。\n玉峰山下水长流，流水尽、情无尽。"
  ],
  [
    "武陵春",
    "张先",
    "秋染青溪天外水，风棹采菱还。\n波上逢郎密意传。\n语近隔丛莲。\n相看忘却归来路，遮日小荷圆。\n菱蔓虽多不上船。\n心眼在郎边。"
  ],
  [
    "定风波",
    "张先",
    "素藕抽条未放莲。\n晚蚕将茧不成眠。\n若比相思如乱絮。\n何异。\n两心俱被暗丝牵。\n暂觉欲归还是恨。\n莫问。\n有情谁信道无缘。\n有似中秋云外月。\n皎洁。\n不团圆待几时圆。"
  ],
  [
    "百媚娘",
    "张先",
    "珠阙五云仙子。\n未省有谁能似。\n百媚算应天乞与，净饰艳妆俱美。\n若取次芳华皆可意。\n何处比桃李。\n蜀被锦纹铺水。\n不放彩鸳双戏。\n乐事也知存後会，争奈眼前心里。\n绿皱小池红叠砌。\n花外东风起。"
  ],
  [
    "梦仙乡",
    "张先",
    "江东苏小。\n夭斜窈窕。\n都不胜、彩鸾娇妙。\n春艳上新妆。\n肌肉过人香。\n佳树阴阴池院。\n华灯绣幔。\n花月好、可能长见。\n离聚此生缘。\n无计问天天。"
  ],
  [
    "相思令・相思儿令",
    "张先",
    "苹满溪。\n柳绕堤。\n相送行人溪水西。\n回时陇月低。\n烟霏霏。\n风凄凄。\n重倚朱门听马嘶。\n寒鸥相对飞。"
  ],
  [
    "少年游",
    "张先",
    "红叶黄花秋又老，疏雨更西风。\n山重水远，云闲天淡，游子断肠中。\n青楼薄幸何时见，细说与、这忡忡。\n念远离情，感时愁绪，应解与人同。"
  ],
  [
    "贺圣朝",
    "张先",
    "淡黄衫子浓妆了。\n步缕金鞋小。\n爱来书幌绿窗前，半和娇笑。\n谢家姊妹，诗名空杳。\n何曾机巧。\n争如奴道，春来情思，乱如芳草。"
  ],
  [
    "生查子",
    "张先",
    "当初相见时，彼此心萧洒。\n近日见人来，却恁相谩。\n休休休便休，美底教他且。\n匹似没伊时，更不思量也。"
  ],
  [
    "夜厌厌・夜行船",
    "张先",
    "昨夜小筵欢纵。\n烛房深、舞鸾歌凤。\n酒迷花困共厌厌，倚朱弦、未成归弄。\n峡雨忽收寻断梦。\n依前是、画楼钟动。\n争拂雕鞍葱葱去，万千恨、不能相送。"
  ],
  [
    "迎春乐",
    "张先",
    "城头画角催夕宴。\n忆前时、小楼晚。\n残虹数尺云中断。\n愁送目、天涯远。\n枕清风、停画扇。\n逗蛮簟、碧纱零乱。\n怎生得伊来，今夜里、银蟾满。"
  ],
  [
    "凤栖梧・蝶恋花",
    "张先",
    "密宴厌厌池馆暮。\n天汉沈沈，借得春光住。\n红翠斗为长袖舞。\n香檀拍过惊鸿翥。\n明日不知花在否。\n今夜圆蟾，後夜忧风雨。\n可惜歌云容易去。\n东城杨柳东城路。"
  ],
  [
    "双燕儿",
    "张先",
    "榴花帘外飘红。\n藕丝罩、小屏风。\n东山别後，高唐梦短，犹喜相逢。\n几时再与眠香翠，悔旧欢、何事匆匆。\n芳心念我，也应那里，蹙破眉峰。"
  ],
  [
    "更漏子",
    "张先",
    "锦筵红，罗幕翠。\n侍宴美人姝丽。\n十五六，解怜才。\n劝人深酒杯。\n黛眉长，檀口小。\n耳畔向人轻道。\n柳阴曲，是儿家。\n门前红杏花。"
  ],
  [
    "更漏子",
    "张先",
    "相君家，宾宴集。\n秋叶晓霜红湿。\n帘额动，水纹浮。\n缬花相对流。\n薄霞衣，酣酒面。\n重抱琵琶轻按。\n回画拨，抹幺弦。\n一声飞露蝉。"
  ],
  [
    "南歌子",
    "张先",
    "醉後和衣倒，愁来殢酒醺。\n困人天气近清明。\n尽日厌厌□脸、浅含颦。\n睡觉□□恨，依然月映门。\n楚天何处觅行云。\n唯有暗灯残漏、伴消魂。"
  ],
  [
    "南歌子",
    "张先",
    "蝉抱高高柳，莲开浅浅波。\n倚风疏叶下庭柯。\n况是不寒不暖、正清和。\n浮世欢会少，劳生怨别多。\n相逢休惜醉颜酡。\n赖有西园明月、照笙歌。"
  ],
  [
    "南歌子",
    "张先",
    "残照催行棹，乘春拂去衣。\n海棠花下醉芳菲。\n无计少留君住、泪双垂。\n烟染春江暮，云藏阁道危。\n行行听取杜鹃啼。\n是妾此时离恨、尽呼伊。"
  ],
  [
    "蝶恋花",
    "张先",
    "临水人家深宅院。\n阶下残花，门外斜阳岸。\n柳舞麴尘千万线。\n青楼百尺临天半。\n楼上东风春不浅。\n十二阑干，尽日珠帘卷。\n有个离人凝泪眼。\n淡烟芳草连云远。"
  ],
  [
    "蝶恋花",
    "张先",
    "槛菊愁烟兰泣露。\n罗幕轻寒，燕子双来去。\n明月不谙离恨苦。\n斜光到晓穿朱户。\n昨夜西风雕碧树。\n独上高楼，望尽天涯路。\n欲寄彩笺兼尺素。\n山长水阔知何处。"
  ],
  [
    "蝶恋花",
    "张先",
    "绿水波平花烂漫。\n照影红妆，步转垂杨岸。\n别後深情将为断。\n相逢添得人留恋。\n絮软丝轻无系绊。\n烟惹风迎，并入春心乱。\n和泪语娇声又颤。\n行行尽远犹回面。"
  ],
  [
    "蝶恋花",
    "张先",
    "移得绿杨栽後院。\n学舞宫腰，二月青犹短。\n不比灞陵多送远。\n残丝乱絮东西岸。\n几叶小眉寒不展。\n莫唱阳关，真个肠先断。\n分付与春休细看。\n条条尽是离人怨。"
  ],
  [
    "诉衷情",
    "张先",
    "花前月下暂相逢。\n苦恨阻从容。\n何况酒醒梦断，花谢月朦胧。\n花不尽，月无穷。\n两心同。\n此时愿作，杨柳千丝，绊惹春风。"
  ],
  [
    "诉衷情",
    "张先",
    "数枝金菊对芙蓉。\n零落意忡忡。\n不知多少幽怨，和泪泣东风。\n人散後，月明中。\n夜寒浓。\n谢娘愁卧，潘令闲眠，往事何穷。"
  ],
  [
    "木兰花・玉楼春",
    "张先",
    "青钱贴水萍无数。\n临晓西湖春涨雨。\n泥新轻燕面前飞，风慢落花衣上住。\n红裙空引烟娥聚。\n云月却能随马去。\n明朝何处上高台，回认玉峰山下路。"
  ],
  [
    "木兰花・玉楼春",
    "张先",
    "西湖杨柳风流绝。\n满缕青春看赠别。\n墙头簌簌暗飞花，山外阴阴初落月。\n秦姬秾丽云梳发。\n持酒唱歌留晚发。\n骊驹应解恼人情，欲出重城嘶不歇。"
  ],
  [
    "木兰花・玉楼春",
    "张先",
    "楼下雪飞楼上宴。\n歌咽笙簧声韵颤。\n尊前有个好人人，十二阑干同倚遍。\n帘重不知金屋晚。\n信马归来肠欲断。\n多情无奈苦相思，醉眼开时犹似见。"
  ],
  [
    "减字木兰花",
    "张先",
    "垂螺近额。\n走上红裀初趁拍。\n只恐轻飞。\n拟倩游丝惹住伊。\n文鸳绣履。\n去似杨花尘不起。\n舞彻伊州。\n头上宫花颤未休。"
  ],
  [
    "少年游",
    "张先",
    "碎霞浮动晓朦胧。\n春意与花浓。\n银瓶素绠，玉泉金甃，真色浸朝红。\n花枝人面难常见，青子小丛丛。\n韶华长在，明年依旧，相与笑春风。"
  ],
  [
    "少年游",
    "张先",
    "帽檐风细马蹄尘。\n常记探花人。\n露英千样，粉香无尽，蓦地酒初醒。\n探花人向花前老，花上旧时春。\n行歌声外，靓妆丛里，须贵少年身。"
  ],
  [
    "醉落魄・一斛珠",
    "张先",
    "云轻柳弱。\n内家髻要新梳掠。\n生香真色人难学。\n横管孤吹，月淡天垂暮。\n朱唇浅破桃花萼。\n倚楼谁在阑干角。\n夜寒手冷罗衣薄。\n声入霜林，簌簌惊梅落。"
  ],
  [
    "菊花新",
    "张先",
    "堕髻慵妆来日暮。\n家在画桥堤下住。\n衣缓绛绡垂，琼树袅、一枝红雾。\n院深池静娇相妒。\n粉墙低、乐声时度。\n长恐舞筵空，轻化作、彩云飞去。"
  ],
  [
    "虞美人",
    "张先",
    "苕花飞尽汀风定。\n苕水天摇影。\n画船罗绮满溪春。\n一曲石城清响、入高云。\n壶觞昔岁同歌舞。\n今日无欢侣。\n南园花少故人稀。\n月照玉楼依旧、似当时。"
  ],
  [
    "醉红妆",
    "张先",
    "琼枝玉树不相饶。\n薄云衣、细柳腰。\n一般妆样百般娇。\n眉眼细、好如描。\n东风摇草百花飘。\n恨无计、上青条。\n更起双歌郎且饮，郎未醉、有金貂。"
  ],
  [
    "天仙子",
    "张先",
    "水调数声持酒听。\n午醉醒来愁未醒。\n送春春去几时回，临晚镜。\n伤流景。\n往事後期空记省。\n沙上并禽池上暝。\n云破月来花弄影。\n重重帘幕密遮灯，风不定。\n人初静。\n明日落红应满径。"
  ],
  [
    "天仙子",
    "张先",
    "持节来时初有雁。\n十万人家春已满。\n龙标名第凤池身，堂阜远。\n江桥晚。\n一见湖山看未遍。\n障扇欲收歌泪溅。\n亭下花空罗绮散。\n樯竿渐向望中疏，旗影转。\n鼙声断。\n惆怅不如船尾燕。"
  ],
  [
    "菩萨蛮",
    "张先",
    "玉人又是匆匆去。\n马蹄何处垂杨路。\n残日倚楼时。\n断魂郎未知。\n阑干移倚遍。\n薄幸教人怨。\n明月却多情。\n随人处处行。"
  ],
  [
    "怨春风・一斛珠",
    "张先",
    "无由且住。\n绵绵恨似春蚕绪。\n见来时饷还须去。\n月浅灯收，多在偷期处。\n今夜掩妆花下语。\n明朝芳草东西路。\n愿身不学相思树。\n但愿罗衣，化作双飞羽。"
  ],
  [
    "临江仙",
    "张先",
    "自古伤心惟远别，登山临水迟留。\n暮尘衰草一番秋。\n寻常景物，到此尽成愁。\n况与佳人分凤侣，盈盈粉泪难收。\n高城深处是青楼。\n红尘远道，明日忍回头。"
  ],
  [
    "江城子",
    "张先",
    "镂牙歌板齿如犀。\n串珠齐。\n画桥西。\n杂花池院，风幕卷金泥。\n酒入四肢波入鬓，娇不尽，翠眉低。"
  ],
  [
    "转声虞美人・桃源忆故人",
    "张先",
    "使君欲醉离亭酒。\n酒醒离愁转有。\n紫禁多时虚右。\n苕霄留难久。\n一声歌掩双罗袖。\n日落乱山春後。\n犹有东城烟柳。\n青荫长依旧。"
  ],
  [
    "燕归梁",
    "张先",
    "去岁中秋玩桂轮。\n河汉净无云。\n今年江上共瑶尊。\n都不是、去年人。\n水精宫殿，琉璃台阁，红翠两行分。\n点唇机动秀眉颦。\n清影外、见微尘。"
  ],
  [
    "燕归梁",
    "张先",
    "夜月啼乌促乱弦。\n江树远无烟。\n缺多圆少奈何天。\n愁只恐、下关山。\n粉香生润，衣珠弄彩，人月两蝉娟。\n留连残夜惜馀欢。\n人月在、又明年。"
  ],
  [
    "定西番",
    "张先",
    "年少登瀛词客，飘逸气，拂晴霓。\n尽带江南春色、过长淮。\n一曲艳歌留别，翠蝉摇宝钗。\n此後吴姬难见、且徘徊。"
  ],
  [
    "河传",
    "张先",
    "花暮。\n春去。\n都门东路。\n嘶马将行。\n江南江北，十里五里邮亭。\n几程程。\n高城望远看回睇。\n烟细。\n晚碧空无际。\n今夜何处，冷落衾帏。\n欲眠时。"
  ],
  [
    "偷声木兰花",
    "张先",
    "雪笼琼苑梅花瘦。\n外院重扉联宝兽。\n海月新生。\n上得高楼无奈情。\n帘波不动凝釭小。\n今夜夜长争得晓。\n欲梦高唐。\n只恐觉来添断肠。"
  ],
  [
    "偷声木兰花",
    "张先",
    "画桥浅映横塘路。\n流水滔滔春共去。\n目送残晖。\n燕子双高蝶对飞。\n风花将尽持杯送。\n往事只成清夜梦。\n莫更登楼。\n坐想行思已是愁。"
  ],
  [
    "醉桃源・阮郎归",
    "张先",
    "双花连袂近香猊。\n歌随镂板齐。\n分明珠索漱烟溪。\n凝云定不飞。\n唇破点，齿编犀。\n春莺莫乱啼。\n阳关更在碧峰西。\n相看翠黛低。"
  ],
  [
    "千秋岁",
    "张先",
    "数声鶗鴂。\n又报芳菲歇。\n惜春更把残红折。\n雨轻风色暴，梅子青时节。\n永丰柳，无人尽日飞花雪。\n莫把幺弦拨。\n怨极弦能说。\n天不老，情难绝。\n心似双丝网，中有千千结。\n夜过也，东窗未白凝残月。"
  ],
  [
    "天仙子",
    "张先",
    "醉笑相逢能几度。\n为报江头春且住。\n主人今日是行人，红袖舞。\n清歌女。\n凭仗东风教点取。\n三月柳枝柔似缕。\n落絮尽飞还恋树。\n有情宁不忆西园，莺解语。\n花无数。\n应讶使君何处去。"
  ],
  [
    "渔家傲",
    "张先",
    "巴子城头青草暮。\n巴山重叠相逢处。\n燕子占巢花脱树。\n杯且举。\n瞿塘水阔舟难渡。\n天外吴门清雪路。\n君家正在吴门住。\n赠我柳枝情几许。\n春满缕。\n为君将入江南去。"
  ],
  [
    "天仙子",
    "张先",
    "十岁手如芽子笋。\n固爱弄妆偷傅粉。\n金蕉并为舞时空，红脸嫩。\n轻衣褪。\n春重日浓花觉困。\n斜雁轧弦随步趁。\n小凤累珠光绕鬓。\n密教持履恐仙飞，催拍紧。\n惊鸿奔。\n风袂飘摇无定准。"
  ],
  [
    "天仙子",
    "张先",
    "坐治吴州成乐土。\n诏卷风飞来圣语。\n亲舆乞得便藩归，瑶席主。\n杯休数。\n清夜为君歌白苎。\n花接旧枝新蕊吐。\n造化不知人有助。\n看花岁岁比甘棠，嘉月暮。\n东门路。\n只恐带将春色去。"
  ],
  [
    "南乡子",
    "张先",
    "相并细腰身。\n时样宫妆一样新。\n曲项胡琴鱼尾拨，离人。\n入塞弦声水上闻。\n天碧染衣巾。\n血色轻罗碎摺裙。\n百卉已随霜女妒，东君。\n暗折双花借小春。"
  ],
  [
    "少年游",
    "张先",
    "听歌持酒且休行。\n云树几程程。\n眼看檐牙，手搓花蕊，未必两无情。\n拓夫滩上闻新雁，离袖掩盈盈。\n此恨无穷，远如江水，东去几时平。"
  ],
  [
    "定风波令・定风波",
    "张先",
    "碧玉篦扶坠髻云。\n莺黄衫子退红裙。\n妆样巧将花草竞。\n相并。\n要教人意胜於春。\n酒眼茸茸香拂面。\n□见。\n丹青宁似镜中真。\n自是有情偏小小。\n向道。\n江东谁信更无人。"
  ],
  [
    "定风波令・定风波",
    "张先",
    "浴殿词臣亦议兵。\n禁中颇牧党羌平。\n诏卷促归难自缓。\n溪馆。\n彩花千数酒泉清。\n春草未青秋叶暮。\n□去。\n一家行色万家情。\n可恨黄莺相识晚。\n望断。\n湖边亭上不闻声。"
  ],
  [
    "定风波令・定风波",
    "张先",
    "谈辨才疏堂上兵。\n画船齐岸暗潮平。\n万乘靴袍曾好问。\n须信。\n文章传口齿牙清。\n三百寺应游未遍。\n□算。\n湖山风物岂无情。\n不独渠丘歌叔度。\n行路。\n吴谣终日有馀声。"
  ],
  [
    "定风波令・定风波",
    "张先",
    "西阁明呈奉诏行。\n南床吏部锦衣荣。\n中有瀛仙宾与主。\n相遇。\n平津选首更神清。\n溪上玉楼同宴喜。\n欢醉。\n对堤杯叶惜秋英。\n尽道贤人聚吴分。\n试问。\n也应旁有老人星。"
  ],
  [
    "木兰花・玉楼春",
    "张先",
    "人意共怜花月满。\n花好月圆人又散。\n欢情去逐远云空，往事过如幽梦断。\n草树争春红影乱。\n一唱鸡声千万怨。\n任教迟日更添长，能得几时抬眼看。"
  ],
  [
    "木兰花・玉楼春",
    "张先",
    "相离徒有相逢梦。\n门外马蹄尘已动。\n怨歌留待醉时听，远目不堪空际送。\n今宵风月知谁共。\n声咽琵琶槽上凤。\n人生无物比多情，江水不深山不重。"
  ],
  [
    "木兰花・玉楼春",
    "张先",
    "檀槽碎响金丝拨。\n露湿浔阳江上月。\n不知商妇为谁愁，一曲行人留晚发。\n画堂花入新声别。\n红蕊调高弹未彻。\n暗将深意语胶弦，长愿弦丝无断绝。"
  ],
  [
    "木兰花・玉楼春",
    "张先",
    "插花劝酒盐桥馆。\n召节促行龙阙远。\n吴船渐起晚潮生，蛮榼未空寒日短。\n庆门奕世隆宸眷。\n归到月陂梅已绽。\n有情愿寄向南枝，图得洛阳春色看。"
  ],
  [
    "木兰花・玉楼春",
    "张先",
    "去年春入芳菲国。\n青蕊如梅终忍摘。\n阑边徒欲说相思，绿蜡密缄朱粉饰。\n归来故苑重寻觅。\n花满旧枝心更惜。\n鸳鸯从小自相双，若不多情头不白。"
  ],
  [
    "木兰花・玉楼春",
    "张先",
    "龙头舴艋吴儿竞。\n笋柱秋千游女并。\n芳洲拾翠暮忘归，秀野踏青来不定。\n行云去後遥山暝。\n已放笙歌池院静。\n中庭月色正清明，无数杨花过无影。"
  ],
  [
    "木兰花・玉楼春",
    "张先",
    "轻牙低掌随声听。\n合调破空云自凝。\n姝娘翠黛有人描，琼女分鬟待谁并。\n弄妆俱学闲心性。\n固向鸾台同照影。\n双头莲子一时花，天碧秋池水如镜。"
  ],
  [
    "感皇恩",
    "张先",
    "延寿芸香七世孙。\n华轩承大对，见经纶。\n溟鱼一息化天津。\n袍如草，三百骑，从清尘。\n玉树莹风神。\n同时棠棣萼，一家春。\n十年身是凤池人。\n蓬莱阁，黄合主，迟谈宾。"
  ],
  [
    "忆秦娥",
    "张先",
    "参差竹。\n吹断相思曲。\n情不足。\n西北有楼穷远目。\n忆苕溪、寒影透清玉。\n秋雁南飞速。\n菰草绿。\n应下溪头沙上宿。"
  ],
  [
    "系裙腰",
    "张先",
    "惜霜蟾照夜云天。\n朦胧影、画勾阑。\n人情纵是长情月，算一年年。\n又能得、几番圆。\n欲寄西江题叶字，流不到、五亭前。\n东池始有荷新绿，尚小如钱。\n问何日藕、几时莲。"
  ],
  [
    "清平乐",
    "张先",
    "青袍如草。\n得意还年少。\n马跃绿螭金络脑。\n寒食乍临新晓。\n曲池斜度鸾桥。\n西园一片笙箫。\n自欲剩留春住，风花无奈飘飘。"
  ],
  [
    "偷声木兰花",
    "张先",
    "曾居别乘康吴俗。\n民到於今歌不足。\n骊驭征鞭。\n一去东风十二年。\n重来却拥诸侯骑。\n宝带垂鱼金照地。\n和气融人。\n清霅千家日日春。"
  ],
  [
    "菩萨蛮",
    "张先",
    "佳人学得平阳曲。\n纤纤玉笋横孤竹。\n一弄入云声。\n海门江月清。\n髻摇金钿落。\n惜恐樱唇薄。\n听罢已依依。\n莫吹杨柳枝。"
  ],
  [
    "菩萨蛮",
    "张先",
    "藕丝衫翦猩红窄。\n衫轻不碍琼肤白。\n缦鬓小横波。\n花楼东是家。\n上湖闲荡桨。\n粉艳芙蓉样。\n湖水亦多情。\n照妆天底清。"
  ],
  [
    "菩萨蛮",
    "张先",
    "牛星织女年年别。\n分明不及人间物。\n匹鸟少孤飞。\n断沙犹并栖。\n洗车昏雨过。\n缺月云中堕。\n斜汉晓依依。\n暗蛩还促机。"
  ],
  [
    "菩萨蛮",
    "张先",
    "双针竞引双丝缕。\n家家尽道迎牛女。\n不见渡河时。\n空闻乌鹊飞。\n西南低片月。\n应恐云梳发。\n寄语问星津。\n谁为得巧人。"
  ],
  [
    "庆春泽",
    "张先",
    "飞阁危桥相倚。\n人独立东风，满衣轻絮。\n还记忆江南，如今天气。\n正白苹花，绕堤涨流水。\n寒梅落尽谁寄。\n方春意无穷，青空千里。\n愁草树依依，关城初闭。\n对月黄昏，角声傍烟起。"
  ],
  [
    "庆春泽",
    "张先",
    "艳色不须妆样。\n风韵好天真，画毫难上。\n花影滟金尊，酒泉生浪。\n镇欲留春，傍花为春唱。\n银塘玉宇空旷。\n冰齿映轻唇，蕊红新放。\n声宛转，疑随烟香悠扬。\n对暮林静，寥寥振清响。"
  ],
  [
    "玉联环・解连环",
    "张先",
    "南园已恨归来晚。\n芳菲满眼。\n春工偏上好花多，疑不向、空枝暖。\n惜恐红云易散。\n丛丛看遍。\n当时犹有蕊如梅，问几日上、东风绽。"
  ],
  [
    "玉树后庭花・后庭花",
    "张先",
    "华灯火树红相斗。\n往来如昼。\n桥河水白天青，讶别生星斗。\n落梅秾李还依旧。\n宝钗沽酒。\n晓蟾残漏心情，恨雕鞍归後。"
  ],
  [
    "玉树后庭花・后庭花",
    "张先",
    "宝床香重春眠觉。\n窗难晓。\n新声丽色千人，歌後庭清妙。\n青骢一骑来飞鸟。\n靓妆难好。\n至今落日寒蟾，照台城秋草。"
  ],
  [
    "卜算子",
    "张先",
    "梦断寒夜长，坐待清霜晓。\n临镜无人为整妆，但自学、孤鸾照。\n楼台红树杪。\n风月依前好。\n江水东流郎在西，问尺素、何由到。"
  ],
  [
    "双韵子",
    "张先",
    "鸣鞘电过晓闱静。\n敛龙旗风定。\n凤楼远出霏烟，闻笑语、中天迥。\n清光近。\n欢声竟。\n鸳鸯集、仙花斗影。\n更闻度曲瑶山，升瑞日、春宫永。"
  ],
  [
    "鹊桥仙",
    "张先",
    "星桥火树，长安一夜，开遍红莲万蕊。\n绮罗能借月中春，风露细、天清似水。\n重城闭月，青楼夸乐，人在银潢影里。\n画屏期约近收灯，归步急、双鸳欲起。"
  ],
  [
    "醉垂鞭",
    "张先",
    "酒面滟金鱼。\n吴娃唱。\n吴潮上。\n玉殿白麻书。\n待君归後除。\n勾留风月好。\n平湖晓。\n翠峰孤。\n此景出关无。\n西州空画图。"
  ],
  [
    "定西番",
    "张先",
    "秀眼谩生千媚，钗玉重，髻云低。\n寂寂挹妆羞泪，怨分携。\n鸳帐愿从今夜，梦长连晓鸡。\n小逐画船风月，渡江西。"
  ],
  [
    "定西番",
    "张先",
    "焊拨紫槽金衬，双秀萼，两回鸾。\n齐学汉宫妆样，竞蝉娟。\n三十六弦蝉闹，小弦蜂作团。\n听尽昭君幽怨，莫重弹。"
  ],
  [
    "望江南・忆江南",
    "张先",
    "青楼宴，靓女荐瑶杯。\n一曲白云江月满，际天拖练夜潮来。\n人物误瑶台。\n醺醺酒，拂拂上双腮。\n媚脸已非朱淡粉，香红全胜雪笼梅。\n标格外尘埃。"
  ],
  [
    "画堂春",
    "张先",
    "外潮莲子长参差。\n霁山青处鸥飞。\n水天溶漾画桡迟。\n人影鉴中移。\n桃叶浅声双唱，杏红深色轻衣。\n小荷障面避斜晖。\n分得翠阴归。"
  ],
  [
    "芳草渡・系裙腰",
    "张先",
    "双门晓锁响朱扉。\n千骑拥、万人随。\n风乌弄影画船移。\n歌时泪，和别怨，作秋悲。\n寒潮小，渡淮迟。\n吴越路、渐天涯。\n宋王台上为相思。\n江云下，日西尽，雁南飞。"
  ],
  [
    "芳草渡・系裙腰",
    "张先",
    "主人宴客玉楼西。\n风飘雪、忽氛霏。\n唐昌花蕊渐平枝。\n浮光里，寒声聚，队禽栖。\n惊晓日，喜春迟。\n野桥时伴梅飞。\n山明日远霁云披。\n溪上月，堂下水，并春晖。"
  ],
  [
    "御街行",
    "张先",
    "夭非花艳轻非雾。\n来夜半、天明去。\n来如春梦不多时，去似朝云何处。\n远鸡栖燕，落星沈月，城头鼓。\n参差渐辨西池树。\n珠阁斜开户。\n绿苔深径少人行，苔上屐痕无数。\n馀香遗粉，剩衾闲枕，天把多情付。"
  ],
  [
    "苏幕遮",
    "张先",
    "柳飞绵，花实少。\n镂板音清，浅发江南调。\n斜日两竿留碧□。\n马足重重，又近青门道。\n去尘浓，人散了。\n回首旗亭，渐渐红裳小。\n莫讶安仁头白早。\n天若有情，天也终须老。"
  ],
  [
    "武陵春",
    "张先",
    "每见韶娘梳鬓好，钗燕傍云飞。\n谁掬彤霞露染衣。\n□玉透柔肌。\n梅花瘦雪梨花雨，心眼未芳菲。\n看著娇妆听柳枝。\n人意觉春归。"
  ],
  [
    "醉落魄・一斛珠",
    "张先",
    "山围画障。\n风溪弄月清溶漾。\n玉楼苕馆人相望。\n下若醲醅，竞欲金钗当。\n使君劝醉青娥唱。\n分明仙曲云中响。\n南园百卉千家赏。\n和气兼春，不独花枝上。"
  ],
  [
    "长相思",
    "张先",
    "粉艳明。\n秋水盈。\n柳样纤柔花样轻。\n笑前双靥生。\n寒江平。\n江橹鸣。\n谁道潮沟非远行。\n回头千里情。"
  ],
  [
    "更漏子",
    "张先",
    "杜陵春，秦树晚。\n伤别更堪临远。\n南去信，欲凭谁。\n归鸿多北归。\n小桃枝，红蓓发。\n今夜昔时风月。\n休苦意，说相思。\n少情人不知。"
  ],
  [
    "浣溪沙",
    "张先",
    "楼倚春江百尺高。\n烟中还未见归桡。\n几时期信似江潮。\n花片片飞风弄蝶，柳阴阴下水平桥。\n日长才过又今宵。"
  ],
  [
    "醉桃源・阮郎归",
    "张先",
    "仙郎何日是来期。\n无心云胜伊。\n行云犹解傍山飞。\n郎行去不归。\n强匀画，又芳菲。\n春深轻薄衣。\n桃花无语伴相思。\n阴阴月上时。"
  ],
  [
    "行香子",
    "张先",
    "舞雪歌云。\n闲淡妆匀。\n蓝溪水、深染轻裙。\n酒香醺脸，粉色生春。\n更巧谈话，美情性，好精神。\n江空无畔，凌波何处，月桥边、青柳朱门。\n断钟残角，又送黄昏。\n奈心中事，眼中泪，意中人。"
  ],
  [
    "虞美人",
    "张先",
    "恩如明月家家到。\n无处无清照。\n一帆秋色共云遥。\n眼力不知人远、上江桥。\n愿君书札来双鲤。\n古汴东流水。\n宋王台畔楚宫西。\n正是节趣归路、近沙堤。"
  ],
  [
    "惜琼花",
    "张先",
    "汀苹白。\n苕水碧。\n每逢花驻乐，随处欢席。\n别时携手看春色。\n萤火而今，飞破秋夕。\n旱河流，如带窄。\n任身轻似叶，何计归得。\n断云孤鹜青山极。\n楼上徘徊，无尽相忆。"
  ],
  [
    "河满子",
    "张先",
    "溪女送花随处，沙鸥避乐分行。\n游舸已如图障里，小屏犹画潇湘。\n人面新生酒艳，日痕更欲春长。\n衣上交枝斗色，钗头比翼相双。\n片段落霞明水底，风纹时动妆光。\n宾从夜归无月，千灯万火河塘。"
  ],
  [
    "庆同天・河传",
    "张先",
    "海宇，称庆。\n复生元圣。\n风入南薰。\n拜恩遥阙，衣上晓色犹春。\n望尧云。\n游钧广乐人疑梦。\n仙声共。\n日转旗光动。\n无疆帝算，何独待祝华封。\n与天同。"
  ],
  [
    "江城子",
    "张先",
    "小圆珠串静慵拈。\n夜厌厌。\n下重帘。\n曲屏斜烛，心事入眉尖。\n金字半开香穗小，愁不寐，恨西蟾。"
  ],
  [
    "雨中花令",
    "张先",
    "近鬓彩钿云雁细。\n好客艳、花枝争媚。\n学双燕、同栖还并翅。\n我合著、你难分离。\n这佛面、前生应布施。\n你更看、蛾眉下秋水。\n似赛九底、见他三五二。\n正闷里、也须欢喜。"
  ],
  [
    "青门引・青门饮",
    "张先",
    "乍暖还轻冷。\n风雨晚来方定。\n庭轩寂寞近清明，残花中酒，又是去年病。\n楼头画角风吹醒。\n入夜重门静。\n那堪更被明月，隔墙送过秋千影。"
  ],
  [
    "西江月",
    "张先",
    "肃肃秺侯清慎，温温契苾知诗。\n能推恻隐救民饥。\n况乃义方教子。\n宪府两飞鹗荐，士林竞赋怀辞。\n天门正美可前知。\n入侍钧天从此。"
  ],
  [
    "浪淘沙",
    "张先",
    "肠断送韶华。\n为惜杨花。\n雪球摇曳逐风斜。\n容易著人容易去，飞过谁家。\n聚散苦咨嗟。\n无计留他。\n行人洒泪滴流霞。\n今日画堂歌舞地，明日天涯。"
  ],
  [
    "望江南・忆江南",
    "张先",
    "香闺内、空自想佳期。\n独步花阴情绪乱，谩将珠泪两行垂。\n胜会在何时。\n厌厌病，此夕最难持。\n一点芳心无托处，荼縻架上月迟迟。\n惆怅有谁知。"
  ],
  [
    "谒金门",
    "晏殊",
    "秋露坠。\n滴尽楚兰红泪。\n往事旧欢何限意。\n思量如梦寐。\n人貌老于前岁。\n风月宛然无异。\n座有嘉宾尊有桂。\n莫辞终夕醉。"
  ],
  [
    "破阵子",
    "晏殊",
    "海上蟠桃易熟，人间好月长圆。\n惟有掰钗分钿侣，离别常多会面难。\n此情须问天。\n蜡烛到明垂泪，熏炉尽日生烟。\n一点凄凉愁绝意，谩道秦筝有剩弦。\n何曾为细传。"
  ],
  [
    "破阵子",
    "晏殊",
    "燕子欲归时节，高楼昨夜西风。\n求得人间成小会，试把金尊傍菊丛。\n歌长粉面红。\n斜日更穿帘幕，微凉渐入梧桐。\n多少襟怀言不尽，写向蛮笺曲调中。\n此情千万重。"
  ],
  [
    "破阵子",
    "晏殊",
    "忆得去年今日，黄花已满东篱。\n曾与玉人临小槛，共折香英泛酒卮。\n长条插鬓垂。\n人貌不应迁换，珍丛又睹芳菲。\n重把一尊寻旧径，所惜光阴去似飞。\n风飘露冷时。"
  ],
  [
    "破阵子",
    "晏殊",
    "湖上西风斜日，荷花落尽红英。\n金菊满丛珠颗细，海燕辞巢翅羽轻。\n年年岁岁情。\n美酒一杯新熟，高歌数阕堪听。\n不向尊前同一醉，可奈光阴似水声。\n迢迢去未停。"
  ],
  [
    "浣溪沙",
    "晏殊",
    "阆苑瑶台风露秋。\n整鬟凝思捧觥筹。\n欲归临别强迟留。\n月好谩成孤枕梦，酒阑空得两眉愁。\n此时情绪悔风流。"
  ],
  [
    "浣溪沙",
    "晏殊",
    "三月和风满上林。\n牡丹妖艳直千金。\n恼人天气又春阴。\n为我转回红脸面，向谁分付紫檀心。\n有情须殢酒杯深。"
  ],
  [
    "浣溪沙",
    "晏殊",
    "青杏园林著酒香。\n佳人初试薄罗裳。\n柳丝无力燕飞忙。\n乍雨乍晴花自落，闲愁闲闷日偏长。\n为谁消瘦减容光。"
  ],
  [
    "浣溪沙",
    "晏殊",
    "一曲新词酒一杯。\n去年天气旧亭台。\n夕阳西下几时回。\n无可奈何花落去，似曾相识燕归来。\n小园香径独徘徊。"
  ],
  [
    "浣溪沙",
    "晏殊",
    "红蓼花香夹岸稠。\n绿波春水向东流。\n小船轻舫好追游。\n渔父酒醒重拨棹，鸳鸯飞去却回头。\n一杯销尽两眉愁。"
  ],
  [
    "浣溪沙",
    "晏殊",
    "淡淡梳妆薄薄衣。\n天仙模样好容仪。\n旧欢前事入颦眉。\n闲役梦魂孤烛暗，恨无消息画帘垂。\n且留双泪说相思。"
  ],
  [
    "浣溪沙",
    "晏殊",
    "小阁重帘有燕过。\n晚花红片落庭莎。\n曲阑干影入凉波。\n一霎好风生翠幕，几回疏雨滴圆荷。\n酒醒人散得愁多。"
  ],
  [
    "浣溪沙",
    "晏殊",
    "宿酒才醒厌玉卮。\n水沈香冷懒熏衣。\n早梅先绽日边枝。\n寒雪寂寥初散後，春风悠扬欲来时。\n小屏闲放画帘垂。"
  ],
  [
    "浣溪沙",
    "晏殊",
    "绿叶红花媚晓烟。\n黄蜂金蕊欲披莲。\n水风深处懒回船。\n可惜异香珠箔外，不辞清唱玉尊前。\n使星归觐九重天。"
  ],
  [
    "浣溪沙",
    "晏殊",
    "湖上西风急暮蝉。\n夜来清露湿红莲。\n少留归骑促歌筵。\n为别莫辞金盏酒，入朝须近玉炉烟。\n不知重会是何年。"
  ],
  [
    "浣溪沙",
    "晏殊",
    "杨柳阴中驻彩旌。\n芰荷香里劝金觥。\n小词流入管弦声。\n只有醉饮宽别恨，不须朝暮促归程。\n雨条烟叶系人情。"
  ],
  [
    "浣溪沙",
    "晏殊",
    "一向年光有限身。\n等闲离别易消魂。\n酒筵歌席莫辞频。\n满目山河空念远，落花风雨更伤春。\n不如怜取眼前人。"
  ],
  [
    "浣溪沙",
    "晏殊",
    "玉碗冰寒滴露华。\n粉融香雪透轻纱。\n晚来妆面胜荷花。\n鬓亸欲迎眉际月，酒红初上脸边霞。\n一场春梦日西斜。"
  ],
  [
    "更漏子",
    "晏殊",
    "华浓，山翠浅。\n一寸秋波如剪。\n红日永，绮筵开。\n暗随仙驭来。\n遏云声，回雪袖。\n占断晓莺春柳。\n才送目，又颦眉。\n此情谁得知。"
  ],
  [
    "更漏子",
    "晏殊",
    "塞鸿高，仙露满。\n秋入银河清浅。\n逢好客，且开眉。\n盛年能几时。\n宝筝调，罗袖软。\n拍碎画堂檀板。\n须尽醉，莫推辞。\n人生多别离。"
  ],
  [
    "更漏子",
    "晏殊",
    "雪藏梅，烟著柳。\n依约上春时候。\n初送雁，欲问莺。\n绿池波浪生。\n探花开，留客醉。\n忆得去年情味。\n金盏酒，玉炉香。\n任他红日长。"
  ],
  [
    "更漏子",
    "晏殊",
    "菊花残，梨叶堕。\n可惜良辰虚过。\n新酒熟，绮筵开。\n不辞红玉杯。\n蜀弦高，羌管脆。\n慢飐舞娥香袂。\n君莫笑，醉乡人。\n熙熙长似春。"
  ],
  [
    "鹊踏枝・蝶恋花",
    "晏殊",
    "槛菊愁烟兰泣露。\n罗幕轻寒，燕子双飞去。\n明月不谙离恨苦。\n斜光到晓穿朱户。\n昨夜西风凋碧树。\n独上高楼，望尽天涯路。\n欲寄彩笺兼尺素。\n山长水阔知何处。"
  ],
  [
    "鹊踏枝・蝶恋花",
    "晏殊",
    "紫府群仙名籍秘。\n五色斑龙，暂降人间世。\n海变桑田都不记。\n蟠桃一熟三千岁。\n露滴彩旌云绕袂。\n谁信壶中，别有笙歌地。\n门外落花随水逝。\n相看莫惜尊前醉。"
  ],
  [
    "点绛唇",
    "晏殊",
    "露下风高，井梧宫簟生秋意。\n画堂筵启。\n一曲呈珠缀。\n天外行云，欲去凝香袂。\n炉烟起。\n断肠声里。\n敛尽双蛾翠。"
  ],
  [
    "凤衔杯",
    "晏殊",
    "青苹昨夜秋风起。\n无限个、露莲相倚。\n独凭朱阑、愁望晴天际。\n空目断、遥山翠。\n彩笺长，锦书细。\n谁信道、两情难寄。\n可惜良辰好景、欢娱地。\n只恁空憔悴。"
  ],
  [
    "凤衔杯",
    "晏殊",
    "留花不住怨花飞。\n向南园、情绪依依。\n可惜倒红斜白、一枝枝。\n经宿雨、又离披。\n凭朱槛，把金卮。\n对芳丛、惆怅多时。\n何况旧欢新恨、阻心期。\n空满眼、是相思。"
  ],
  [
    "凤衔杯",
    "晏殊",
    "柳条花颣恼青春。\n更那堪、飞絮纷纷。\n一曲细丝清脆、倚朱唇。\n斟绿酒、掩红巾。\n追往事，惜芳辰。\n暂时间、留住行云。\n端的自家心下、眼中人。\n到处里、觉尖新。"
  ],
  [
    "清平乐",
    "晏殊",
    "春花秋草。\n只是催人老。\n总把千山眉黛扫。\n未抵别愁多少。\n劝君绿酒金杯。\n莫嫌丝管声催。\n兔走乌飞不住，人生几度三台。"
  ],
  [
    "清平乐",
    "晏殊",
    "秋光向晚。\n小阁初开宴。\n林叶殷红犹未遍。\n雨後青苔满院。\n萧娘劝我金卮。\n殷勤更唱新词。\n暮去朝来节老，人生不饮何为。"
  ],
  [
    "清平乐",
    "晏殊",
    "春来秋去。\n往事知何处。\n燕子归飞兰泣露。\n光景千留不住。\n酒阑人散忡忡。\n闲阶独倚梧桐。\n记得去年今日，依前黄叶西风。"
  ],
  [
    "清平乐",
    "晏殊",
    "金风细细。\n叶叶梧桐坠。\n绿酒初尝人易醉。\n一枕小窗浓睡。\n紫微朱槿花残。\n斜阳却照阑干。\n双燕欲归时节，银屏昨夜微寒。"
  ],
  [
    "清平乐",
    "晏殊",
    "红笺小字。\n说尽平生意。\n鸿雁在云鱼在水。\n惆怅此情难寄。\n斜阳独倚西楼。\n遥山恰对帘钩。\n人面不知何处，绿波依旧东流。"
  ],
  [
    "红窗听",
    "晏殊",
    "淡薄梳妆轻结束。\n天意与、脸红眉绿。\n断环书素传情久，许双飞同宿。\n一饷无端分比目。\n谁知道、风前月底，相看未足。\n此心终拟，觅鸾弦重续。"
  ],
  [
    "红窗听",
    "晏殊",
    "记得香闺临别语。\n彼此有、万重心诉。\n淡云轻霭知多少，隔桃源无处。\n梦觉相思天欲曙。\n依前是、银屏画烛，宵长岁暮。\n此时何计，托鸳鸯飞去。"
  ],
  [
    "采桑子",
    "晏殊",
    "春风不负东君信，遍拆群芳。\n燕子双双。\n依旧衔泥入杏梁。\n须知一盏花前酒，占得韶光。\n莫话匆忙。\n梦里浮生足断肠。"
  ],
  [
    "采桑子",
    "晏殊",
    "红英一树春来早，独占芳时。\n我有心期。\n把酒攀条惜绛蕤。\n无端一夜狂风雨，暗落繁枝。\n蝶怨莺悲。\n满眼春愁说向谁。"
  ],
  [
    "采桑子",
    "晏殊",
    "阳和二月芳菲遍，暖景溶溶。\n戏蝶游蜂。\n深入千花粉艳中。\n何人解系天边日，占取春风。\n免使繁红。\n一片西飞一片东。"
  ],
  [
    "采桑子",
    "晏殊",
    "樱桃谢了梨花发，红白相催。\n燕子归来。\n几处风帘绣户开。\n人生乐事知多少，且酌金杯。\n管咽弦哀。\n慢引萧娘舞袖回。"
  ],
  [
    "采桑子",
    "晏殊",
    "古罗衣上金针样，绣出芳妍。\n玉砌朱阑。\n紫艳红英照日鲜。\n佳人画阁新妆了，对立丛边。\n试摘婵娟。\n贴向眉心学翠钿。"
  ],
  [
    "采桑子",
    "晏殊",
    "时光只解催人老，不信多情。\n长恨离亭。\n泪滴春衫酒易醒。\n梧桐昨夜西风急，淡月胧明。\n好梦频惊。\n何处高楼雁一声。"
  ],
  [
    "采桑子",
    "晏殊",
    "林间摘遍双双叶，寄与相思。\n朱槿开时。\n尚有山榴一两枝。\n荷花欲绽金莲子，半落红衣。\n晚雨微微。\n待得空梁宿燕归。"
  ],
  [
    "喜迁莺",
    "晏殊",
    "风转蕙，露催莲。\n莺语尚绵蛮。\n尧蓂随月欲团圆。\n真驭降荷兰。\n褰油幕。\n调清乐。\n四海一家同乐。\n千官心在玉炉香。\n圣寿祝天长。"
  ],
  [
    "喜迁莺",
    "晏殊",
    "歌敛黛，舞萦风。\n迟日象筵中。\n分行珠翠簇繁红。\n云髻袅珑璁。\n金炉暖。\n龙香远。\n共祝尧龄万万。\n曲终休解画罗衣。\n留伴彩云飞。"
  ],
  [
    "喜迁莺",
    "晏殊",
    "花不尽，柳无穷。\n应与我情同。\n觥船一棹百分空。\n何处不相逢。\n朱弦悄。\n知音少。\n天若有情应老。\n劝君看取利名场。\n今古梦茫茫。"
  ],
  [
    "喜迁莺",
    "晏殊",
    "烛飘花，香掩烬。\n中夜酒初醒。\n画楼残点两三声。\n窗外月胧明。\n晓帘垂，惊鹊去。\n好梦不知何处。\n南园春色已归来。\n庭树有寒梅。"
  ],
  [
    "喜迁莺",
    "晏殊",
    "曙河低，斜月淡。\n帘外早凉天。\n玉楼清唱倚朱弦。\n馀韵入疏烟。\n脸霞轻，眉翠重。\n欲舞钗钿摇动。\n人人如意祝炉香。\n为寿百千长。"
  ],
  [
    "撼庭秋",
    "晏殊",
    "别来音信千里。\n怅此情难寄。\n碧纱秋月，梧桐夜雨，几回无寐。\n楼高目断，天遥云黯，只堪憔悴。\n念兰堂红烛，心长焰短，向人垂泪。"
  ],
  [
    "少年游",
    "晏殊",
    "重阳过後，西风渐紧，庭树叶纷纷。\n朱阑向晓，芙蓉妖艳，特地斗芳新。\n霜前月下，斜红淡蕊，明媚欲回春。\n莫将琼萼等闲分。\n留赠意中人。"
  ],
  [
    "少年游",
    "晏殊",
    "霜华满树，兰凋蕙惨，秋艳入芙蓉。\n胭脂嫩脸，金黄轻蕊，犹自怨西风。\n前欢往事，当歌对酒，无限到心中。\n更凭朱槛忆芳容。\n肠断一枝红。"
  ],
  [
    "少年游",
    "晏殊",
    "芙蓉花发去年枝。\n双燕欲归飞。\n兰堂风软，金炉香暖，新曲动帘帷。\n家人拜上千春寿，深意满琼卮。\n绿鬓朱颜，道家装束，长似少年时。"
  ],
  [
    "少年游",
    "晏殊",
    "谢家庭槛晓无尘。\n芳宴祝良辰。\n风流妙舞，樱桃清唱，依约驻行云。\n榴花一盏浓香满，为寿百千春。\n岁岁年年，共欢同乐，嘉庆与时新。"
  ],
  [
    "酒泉子",
    "晏殊",
    "三月暖风，开却好花无限了，当年丛下落纷纷。\n最愁人。\n长安多少利名身。\n若有一杯香桂酒，莫辞花下醉芳茵。\n且留春。"
  ],
  [
    "酒泉子",
    "晏殊",
    "春色初来，遍拆红芳千万树，流莺粉蝶斗翻飞。\n恋香枝。\n劝君莫惜缕金衣。\n把酒看花须强饮，明朝後日渐离披。\n惜芳时。"
  ],
  [
    "木兰花・玉楼春",
    "晏殊",
    "东风昨夜回梁苑。\n日脚依稀添一线。\n旋开杨柳绿蛾眉，暗拆海棠红粉面。\n无情一去云中雁。\n有意归来梁上燕。\n有情无意且休论，莫向酒杯容易散。"
  ],
  [
    "木兰花・玉楼春",
    "晏殊",
    "帘旌浪卷金泥凤。\n宿醉醒来长瞢。\n海棠开後晓寒轻，流絮飞时春睡重。\n美酒一杯谁与共。\n往事旧欢时节动。\n不如怜取眼前人，免更劳魂兼役梦。"
  ],
  [
    "木兰花・玉楼春",
    "晏殊",
    "燕鸿过後莺归去。\n细算浮生千万绪。\n长於春梦几多时，散似秋云无觅处。\n闻琴解佩神仙侣。\n挽断罗衣留不住。\n劝君莫作独醒人，烂醉花间应有数。"
  ],
  [
    "木兰花・玉楼春",
    "晏殊",
    "池塘水绿风微暖。\n记得玉真初见面。\n重头歌韵响铮琮，入破舞腰红乱旋。\n玉钩阑下香阶畔。\n醉後不知斜日晚。\n当时共我赏花人，点检如今无一半。"
  ],
  [
    "木兰花・玉楼春",
    "晏殊",
    "玉楼朱阁横金锁。\n寒食清明春欲破。\n窗间斜月两眉愁，帘外落花双泪堕。\n朝云聚散真无那。\n百岁相看能几个。\n别来将为不牵情，万转千回思想过。"
  ],
  [
    "木兰花・玉楼春",
    "晏殊",
    "朱帘半下香销印。\n二月东风催柳信。\n琵琶旁畔且寻思，鹦鹉前头休借问。\n惊鸿去後生离恨。\n红日长时添酒困。\n未知心在阿谁边，满眼泪珠言不尽。"
  ],
  [
    "木兰花・玉楼春",
    "晏殊",
    "杏梁归燕双回首。\n黄蜀葵花开应候。\n画堂元是降生辰，玉盏更斟长命酒。\n炉中百和添香兽。\n帘外青蛾回舞袖。\n此时红粉感恩人，拜向月宫千岁寿。"
  ],
  [
    "木兰花・玉楼春",
    "晏殊",
    "紫薇朱槿繁开後。\n枕簟微凉生玉漏。\n玳筵初启日穿帘，檀板欲开香满袖。\n红衫侍女频倾酒。\n龟鹤仙人来献寿。\n欢声喜气逐时新，青鬓玉颜长似旧。"
  ],
  [
    "木兰花・玉楼春",
    "晏殊",
    "春葱指甲轻拢拈。\n五彩条垂双袖卷。\n雪香浓透紫檀槽，胡语急随红玉腕。\n当头一曲情无限。\n入破铮琮金凤战。\n百分芳酒祝长春，再拜敛容抬粉面。"
  ],
  [
    "木兰花・玉楼春",
    "晏殊",
    "红条约束琼肌稳。\n拍碎香檀催急衮。\n垅头呜咽水声繁，叶下间关莺语近。\n美人才子传芳信。\n明月清风伤别恨。\n未知何处有知音，长为此情言不尽。"
  ],
  [
    "迎春乐",
    "晏殊",
    "长安紫陌春归早。\n垂杨、染芳草。\n被啼莺语燕催清晓。\n正好梦、频惊觉。\n当此际、青楼临大道。\n幽会处、两情多少。\n莫惜明珠百，占取长年少。"
  ],
  [
    "诉衷情",
    "晏殊",
    "青梅煮酒斗时新。\n天气欲残春。\n东城南陌花下，逢著意中人。\n回绣袂，展香茵。\n叙情亲。\n此情拼作，千尺游丝，惹住朝云。"
  ],
  [
    "诉衷情",
    "晏殊",
    "东风杨柳欲青青。\n烟淡雨初晴。\n恼他香阁浓睡，撩乱有啼莺。\n眉叶细，舞腰轻。\n宿妆成。\n一春芳意，三月和风，牵系人情。"
  ],
  [
    "诉衷情",
    "晏殊",
    "芙蓉金菊斗馨香。\n天气欲重阳。\n远村秋色如画，红树间疏黄。\n流水淡，碧天长。\n路茫茫。\n凭高目断，鸿雁来时，无限思量。"
  ],
  [
    "诉衷情",
    "晏殊",
    "数枝金菊对芙蓉。\n摇落意重重。\n不知多少幽怨，和露泣西风。\n人散後，月明中。\n夜寒浓。\n谢娘愁卧，潘令闲眠，心事无穷。"
  ],
  [
    "诉衷情",
    "晏殊",
    "露莲双脸远山眉。\n偏与淡妆宜。\n小庭帘幕春晚，闲共柳丝垂。\n人别後，月圆时。\n信迟迟。\n心心念念，说尽无凭，只是相思。"
  ],
  [
    "诉衷情",
    "晏殊",
    "秋风吹绽北池莲。\n曙云楼阁鲜。\n画堂今日嘉会，齐拜玉炉烟。\n斟美酒，祝芳筵。\n奉觥船。\n宜春耐夏，多福庄严，富贵长年。"
  ],
  [
    "诉衷情",
    "晏殊",
    "世间荣贵月中人。\n嘉庆在今辰。\n兰堂帘幕高卷，清唱遏行云。\n持玉盏，敛红巾。\n祝千春。\n榴花寿酒，金鸭炉香，岁岁长新。"
  ],
  [
    "诉衷情",
    "晏殊",
    "海棠珠缀一重重。\n清晓近帘栊。\n胭脂谁与匀淡，偏向脸边浓。\n看叶嫩，惜花红。\n意无穷。\n如花似叶，岁岁年年，共占春风。"
  ],
  [
    "胡捣练",
    "晏殊",
    "小桃花与早梅花，尽是芳妍品格。\n未上东风先拆。\n分付春消息。\n佳人钗上玉尊前，朵朵秾香堪惜。\n谁把彩豪描得。\n免恁轻抛掷。"
  ],
  [
    "人娇",
    "晏殊",
    "二月春风，正是杨花满路。\n那堪更、别离情绪。\n罗巾掩泪，任粉痕沾污。\n争奈向、千留万留不住。\n玉酒频倾，宿眉愁聚。\n空肠断、宝筝弦柱。\n人间後会，又不知何处。\n魂梦里、也须时时飞去。"
  ],
  [
    "人娇",
    "晏殊",
    "玉树微凉，渐觉银河影转。\n林叶静、疏红欲遍。\n朱帘细雨，尚迟留归燕。\n嘉庆日、多少世人良愿。\n楚竹惊鸾，秦筝起雁。\n萦舞袖、急翻罗荐。\n云回一曲，更轻栊檀板。\n香炷远、同祝寿期无限。"
  ],
  [
    "人娇",
    "晏殊",
    "一叶秋高，向夕红兰露坠。\n风月好、乍凉天气。\n长生此日，见人中嘉瑞。\n斟寿酒、重唱妙声珠缀。\n凤莞移宫，钿衫回袂。\n帘影动、鹊炉香细。\n南真宝箓，赐玉京千岁。\n良会永、莫惜流霞同醉。"
  ],
  [
    "踏莎行",
    "晏殊",
    "细草愁烟，幽花怯露。\n凭阑总是销魂处。\n日高深院静无人，时时海燕双飞去。\n带缓罗衣，香残蕙炷。\n天长不禁迢迢路。\n垂杨只解惹春风，何曾系得行人住。"
  ],
  [
    "踏莎行",
    "晏殊",
    "祖席离歌，长亭别宴。\n香尘已隔犹回面。\n居人匹马映林嘶，行人去棹依波转。\n画阁魂消，高楼目断。\n斜阳只送平波远。\n无穷无尽是离愁，天涯地角寻思遍。"
  ],
  [
    "踏莎行",
    "晏殊",
    "碧海无波，瑶台有路。\n思量便合双飞去。\n当时轻别意中人，山长水远知何处。\n绮席凝尘，香闺掩雾。\n红笺小字凭谁附。\n高楼目尽欲黄昏，梧桐叶上萧萧雨。"
  ],
  [
    "踏莎行",
    "晏殊",
    "绿树归莺，雕梁别燕。\n春光一去如流电。\n当歌对酒莫沈吟，人生有限情无限。\n弱袂萦春，修蛾写怨。\n秦筝宝柱频移雁。\n尊中绿醑意中人，花朝月夜长相见。"
  ],
  [
    "踏莎行",
    "晏殊",
    "小径红稀，芳郊绿遍。\n高台树色阴阴见。\n春风不解禁杨花，乱扑行人面。\n翠叶藏莺，朱帘隔燕。\n炉香静逐游丝转。\n一场愁梦酒醒时，斜阳却照深深院。"
  ],
  [
    "渔家傲",
    "晏殊",
    "画鼓声中昏又晓。\n时光只解催人老。\n求得浅欢风日好。\n齐揭调。\n神仙一曲渔家傲。\n绿水悠悠天杳杳。\n浮生岂得长年少。\n莫惜醉来开口笑。\n须信道。\n人间万事何时了。"
  ],
  [
    "渔家傲",
    "晏殊",
    "荷叶荷花相间斗。\n红娇绿嫩新妆就。\n昨日小池疏雨後。\n铺锦绣。\n行人过去频回首。\n倚遍朱阑凝望久。\n鸳鸯浴处波文皱。\n谁唤谢娘斟美酒。\n萦舞袖。\n当筵劝我千长寿。"
  ],
  [
    "渔家傲",
    "晏殊",
    "荷叶初开犹半卷。\n荷花欲拆犹微绽。\n此叶此花真可羡。\n秋水畔。\n青凉伞映红妆面。\n美酒一杯留客宴。\n拈花摘叶情无限。\n争奈世人多聚散。\n频祝愿。\n如花似叶长相见。"
  ],
  [
    "渔家傲",
    "晏殊",
    "杨柳风前香百步。\n盘心碎点真珠露。\n疑是水仙开洞府。\n妆景趣。\n红幢绿盖朝天路。\n小鸭飞来稠闹处。\n三三两两能言语。\n饮散短亭人欲去。\n留不住。\n黄昏更下萧萧雨。"
  ],
  [
    "渔家傲",
    "晏殊",
    "粉笔丹青描未得。\n金针彩线功难敌。\n谁傍暗香轻采摘。\n风淅淅。\n船头触散双鸂鶒。\n夜雨染成天水碧。\n朝阳借出胭脂色。\n欲落又开人共惜。\n秋气逼。\n盘中已见新荷的。"
  ],
  [
    "渔家傲",
    "晏殊",
    "叶下眠未稳。\n风翻露香成阵。\n仙女出游知远近。\n羞借问。\n饶将绿扇遮红粉。\n一掬蕊黄沾雨润。\n天人乞与金英嫩。\n试折乱条醒酒困。\n应有恨。\n芳心拗尽丝无尽。"
  ],
  [
    "渔家傲",
    "晏殊",
    "罨画溪边停彩舫。\n仙娥绣被呈新样。\n飒飒风声来一饷。\n愁四望。\n残红片片随波浪。\n琼脸丽人青步障。\n风牵一袖低相向。\n应有锦鳞闲倚傍。\n秋水上。\n时时绿柄轻摇扬。"
  ],
  [
    "渔家傲",
    "晏殊",
    "宿蕊斗攒金粉闹。\n青房暗结蜂儿小。\n敛面似啼开似笑。\n天与貌。\n人间不是铅华少。\n叶软香清无限好。\n风头日脚乾催老。\n待得玉京仙子到。\n凭向道。\n红颜只合长年少。"
  ],
  [
    "渔家傲",
    "晏殊",
    "脸傅朝霞衣剪翠。\n重重占断秋江水。\n一曲采莲风细细。\n人未醉。\n鸳鸯不合惊飞起。\n欲摘嫩条嫌绿刺。\n闲敲画扇偷金蕊。\n半夜月明珠露坠。\n多少意。\n红腮点点相思泪。"
  ],
  [
    "渔家傲",
    "晏殊",
    "越女采莲江北岸。\n轻桡短棹随风便。\n人貌与花相斗艳。\n流水慢。\n时时照影看妆面。\n莲叶层层张绿伞。\n莲房个个垂金盏。\n一把藕丝牵不断。\n红日晚。\n回头欲去心撩乱。"
  ],
  [
    "渔家傲",
    "晏殊",
    "粉面啼红腰束素。\n当年拾翠曾相遇。\n密意深情谁与诉。\n空怨慕。\n西池夜夜风兼露。\n池上夕阳笼碧树。\n池中短棹惊微雨。\n水泛落英何处去。\n人不语。\n东流到了无停住。"
  ],
  [
    "渔家傲",
    "晏殊",
    "幽鹭慢来窥品格。\n双鱼岂解传消息。\n绿柄嫩香频采摘。\n心似织。\n条条不断谁牵役。\n粉泪暗和清露滴。\n罗衣染尽秋江色。\n对面不言情脉脉。\n烟水隔。\n无人说似长相忆。"
  ],
  [
    "渔家傲",
    "晏殊",
    "楚国细腰元自瘦。\n文君腻脸谁描就。\n日夜声声催箭漏。\n昏复昼。\n红颜岂得长如旧。\n醉折嫩房和蕊嗅。\n天丝不断清香透。\n却傍小阑凝坐久。\n风满袖。\n西池月上人归後。"
  ],
  [
    "渔家傲",
    "晏殊",
    "嫩绿堪裁红欲绽。\n蜻蜓点水鱼游畔。\n一霎雨声香四散。\n风颭乱。\n高低掩映千千万。\n总是凋零终有恨。\n能无眼下生留恋。\n何似折来妆粉面。\n勤看玩。\n胜如落尽秋江岸。"
  ],
  [
    "雨中花・夜行船",
    "晏殊",
    "剪翠妆红欲就。\n折得清香满袖。\n一对鸳鸯眠未足，叶下长相守。\n莫傍细条寻嫩藕。\n怕绿刺、衣伤手。\n可惜许、月明风露好，恰在人归後。"
  ],
  [
    "瑞鹧鸪",
    "晏殊",
    "越娥红泪泣朝云。\n越梅从此学妖嚬。\n腊月初头、庾岭繁开後，特染妍华赠世人。\n前溪昨夜深深雪，朱颜不掩天真。\n何时驿使西归，寄与相思客，一枝新。\n报道江南别样春。"
  ],
  [
    "瑞鹧鸪",
    "晏殊",
    "江南残腊欲归时。\n有梅红亚雪中枝。\n一夜前村、间破瑶英拆，端的千花冷未知。\n丹青改样匀朱粉，雕梁欲画犹疑。\n何妨与向冬深，密种秦人路，夹仙溪。\n不待妖桃客自迷。"
  ],
  [
    "望仙门",
    "晏殊",
    "紫薇枝上露华浓。\n起秋风。\n管弦声细出帘栊。\n象筵中。\n仙酒斟云液，仙歌转绕梁虹。\n此时佳会庆相逢。\n庆相逢。\n欢醉且从容。"
  ],
  [
    "望仙门",
    "晏殊",
    "玉壶清漏起微凉。\n好秋光。\n金杯重叠满琼浆。\n会仙乡。\n新曲调丝管，新声更颭霓裳。\n博山炉暖泛浓香。\n泛浓香。\n为寿百千长。"
  ],
  [
    "望仙门",
    "晏殊",
    "玉池波浪碧如鳞。\n露莲新。\n清歌一曲翠眉嚬。\n舞华茵。\n满酌兰英酒，须知献寿千春。\n太平无事荷君恩。\n荷君恩。\n齐唱《望仙门》。"
  ],
  [
    "长生乐",
    "晏殊",
    "玉露金风月正圆。\n台榭早凉天。\n画堂嘉会，组绣列芳筵。\n洞府星辰龟鹤，来添福寿。\n欢声喜色，同入金炉泛浓烟。\n清歌妙舞，急管繁弦。\n榴花满酌觥船。\n人尽祝、富贵又长年。\n莫教红日西晚，留著醉神仙。"
  ],
  [
    "长生乐",
    "晏殊",
    "阆苑神仙平地见。\n碧海架蓬瀛。\n洞门相向，倚金铺微明。\n处处天花撩乱，飘散歌声。\n装真筵寿，赐与流霞满瑶觥。\n红鸾翠节，紫凤银笙。\n玉女双来近彩云。\n随步朝夕拜三清。\n为传王母金箓，祝千岁长生。"
  ],
  [
    "蝶恋花",
    "晏殊",
    "一霎秋风惊画扇。\n艳粉娇红，尚拆荷花面。\n草际露垂虫响遍。\n珠帘不下留归燕。\n扫掠亭台开小院。\n四坐清欢，莫放金杯浅。\n龟鹤命长松寿远。\n阳春一曲情千万。"
  ],
  [
    "蝶恋花",
    "晏殊",
    "紫菊初生朱槿坠。\n月好风清，渐有中秋意。\n更漏乍长天似水。\n银屏展尽遥山翠。\n绣幕卷波香引穗。\n急管繁弦，共庆人间瑞。\n满酌玉杯萦舞袂。\n南春祝寿千千岁。"
  ],
  [
    "蝶恋花",
    "晏殊",
    "帘幕风轻双语燕。\n午醉醒来，柳絮飞撩乱。\n心事一春犹未见。\n馀花落尽青苔院。\n百尺朱楼闲倚遍。\n薄雨浓云，抵死遮人面。\n消息未知归早晚。\n斜阳只送平波远。"
  ],
  [
    "蝶恋花",
    "晏殊",
    "玉碗冰寒消暑气。\n碧簟纱厨，向午朦胧睡。\n莺舌惺松如会意。\n无端画扇惊飞起。\n雨後初凉生水际。\n人面荷花，的的遥相似。\n眼看红芳犹抱蕊。\n丛中已结新莲子。"
  ],
  [
    "蝶恋花",
    "晏殊",
    "梨叶疏红蝉韵歇。\n银汉风高，玉管声凄切。\n枕簟乍凉铜漏咽。\n谁教社燕轻离别。\n草际蛩吟珠露结。\n宿酒醒来，不记归时节。\n多少衷肠犹未说。\n朱帘一夜朦胧月。"
  ],
  [
    "蝶恋花",
    "晏殊",
    "南雁依稀回侧阵。\n雪霁墙阴，偏觉兰芽嫩。\n中夜梦馀消酒困。\n炉香卷穗灯生晕。\n急景流年都一瞬。\n往事前欢，未免萦方寸。\n腊後花期知渐近。\n寒梅已作东风信。"
  ],
  [
    "菩萨蛮",
    "晏殊",
    "芳莲九蕊开新艳。\n轻红淡白匀双脸。\n一朵近华堂。\n学人宫样妆。\n看时斟美酒。\n共祝千年寿。\n销得曲中夸。\n世间无此花。"
  ],
  [
    "菩萨蛮",
    "晏殊",
    "秋花最是黄葵好。\n天然嫩态迎秋早。\n染得道家衣。\n淡妆梳洗时。\n晓来清露滴。\n一一金杯侧。\n插向绿云鬓。\n便随王母仙。"
  ],
  [
    "菩萨蛮",
    "晏殊",
    "人人尽道黄葵淡。\n侬家解说黄葵艳。\n可喜万般宜。\n不劳朱粉施。\n摘承金盏酒。\n劝我千长寿。\n擎作女真冠。\n试伊娇面看。"
  ],
  [
    "菩萨蛮",
    "晏殊",
    "高梧叶下秋光晚。\n珍丛化出黄金盏。\n还似去年时。\n傍阑三两枝。\n人情须耐久。\n花面长依旧。\n莫学蜜蜂儿。\n等闲悠扬飞。"
  ],
  [
    "秋蕊香",
    "晏殊",
    "梅蕊雪残香瘦。\n罗幕轻寒微透。\n多情只是春杨柳。\n占断可怜时候。\n萧娘劝我杯中酒。\n翻红袖。\n金乌玉兔长飞走。\n争得朱颜依旧。"
  ],
  [
    "秋蕊香",
    "晏殊",
    "向晓雪花呈瑞。\n飞遍玉城瑶砌。\n何人剪碎天边桂。\n散作瑶田琼蕊。\n萧娘敛尽双蛾翠。\n回香袂。\n今朝有酒今朝醉。\n遮莫更长无睡。"
  ],
  [
    "相思儿令",
    "晏殊",
    "昨日探春消息，湖上绿波平。\n无奈绕堤芳草，还向旧痕生。\n有酒且醉瑶觥。\n更何妨、檀板新声。\n谁教杨柳千丝，就中牵系人情。"
  ],
  [
    "相思儿令",
    "晏殊",
    "春色渐芳菲也，迟日满烟波。\n正好艳阳时节，争奈落花何。\n醉来拟恣狂歌。\n断肠中、赢得愁多。\n不如归傍纱窗，有人重画双蛾。"
  ],
  [
    "滴滴金",
    "晏殊",
    "梅花漏泄春消息。\n柳丝长，草芽碧。\n不觉星霜鬓边白。\n念时光堪惜。\n兰堂把酒留嘉客。\n对离筵，驻行色。\n千里音尘便疏隔。\n合有人相忆。"
  ],
  [
    "睿恩新",
    "晏殊",
    "芙蓉一朵霜秋色。\n迎晓露、依依先拆。\n似佳人、独立倾城，傍朱槛、暗传消息。\n静对西风脉脉。\n金蕊绽、粉红如滴。\n向兰堂、莫厌重深，免清夜、微寒渐逼。"
  ],
  [
    "睿恩新",
    "晏殊",
    "红丝一曲傍阶砌。\n珠露下、独呈纤丽。\n剪鲛绡、碎作香英，分彩线、簇成娇蕊。\n向晚群花欲悴。\n放朵朵、似延秋意。\n待佳人、插向钗头，更袅袅、低临凤髻。"
  ],
  [
    "玉堂春",
    "晏殊",
    "帝城春暖。\n御柳暗遮空苑。\n海燕双双，拂扬帘栊。\n女伴相携、共绕林间路，折得樱桃插髻红。\n昨夜临明微雨，新英遍旧丛。\n宝马香车、欲傍西池看，触处杨花满袖风。"
  ],
  [
    "玉堂春",
    "晏殊",
    "後园春早。\n残雪尚烟草。\n数树寒梅，欲绽香英。\n小妹无端、折尽钗头朵，满把金尊细细倾。\n忆得往年同伴，沈吟无限情。\n恼乱东风、莫便吹零落，惜取芳菲眼下明。"
  ],
  [
    "玉堂春",
    "晏殊",
    "斗城池馆。\n二月风和烟暖。\n绣户珠帘，日影初长。\n玉辔金鞍、缭绕沙堤路，几处行人映绿杨。\n小槛朱阑回倚，千花浓露香。\n脆管清弦、欲奏新翻曲，依约林间坐夕阳。"
  ],
  [
    "临江仙",
    "晏殊",
    "资善堂中三十载，旧人多是凋零。\n与君相见最伤情。\n一尊如旧，聊且话平生。\n此别要知须强饮，雪残风细长亭。\n待君归觐九重城。\n帝宸思旧，朝夕奉皇明。"
  ],
  [
    "燕归梁",
    "晏殊",
    "双燕归飞绕画堂。\n似留恋虹梁。\n清风明月好时光。\n更何况、绮筵张。\n云衫侍女，频倾寿酒，加意动笙簧。\n人人心在玉炉香。\n庆佳会、祝延长。"
  ],
  [
    "燕归梁",
    "晏殊",
    "金鸭香炉起瑞烟。\n呈妙舞开筵。\n阳春一曲动朱弦。\n斟美酒、泛觥船。\n中秋五日，风清露爽，犹是早凉天。\n蟠桃花发一千年。\n祝长寿、比神仙。"
  ],
  [
    "望汉月・忆汉月",
    "晏殊",
    "千缕万条堪结。\n占断好风良月。\n谢娘春晚先多愁，更撩乱、絮飞如雪。\n短亭相送处，长忆得、醉中攀折。\n年年岁岁好时节。\n怎奈尚、有人离别。"
  ],
  [
    "连理枝",
    "晏殊",
    "玉字秋风至。\n帘幕生凉气。\n朱槿犹开，红莲尚拆，芙蓉含蕊。\n送旧巢归燕拂高檐，见梧桐叶坠。\n嘉宴凌晨启。\n金鸭飘香细。\n凤竹鸾丝，清歌妙舞，尽呈游艺。\n愿百千遐寿比神仙，有年年岁岁。"
  ],
  [
    "连理枝",
    "晏殊",
    "绿树莺声老。\n金井生秋早。\n不寒不暖，裁衣按曲，天时正好。\n况兰堂逢著寿筵开，见炉香缥缈。\n组绣呈纤巧。\n歌舞夸妍妙。\n玉酒频倾，朱弦翠管，移宫易调。\n献金杯重叠祝长生，永消遥奉道。"
  ],
  [
    "破阵子",
    "晏殊",
    "燕子来时新社，梨花落後清明。\n池上碧苔三四点，叶底黄鹂一两声。\n日长飞絮轻。\n巧笑东邻女伴，采桑径里逢迎。\n疑怪昨宵春梦好，元是今朝斗草赢。\n笑从双脸生。"
  ],
  [
    "玉楼春",
    "晏殊",
    "绿杨芳草长亭路。\n年少抛人容易去。\n楼头残梦五更钟，花底离情三月雨。\n无情不似多情苦。\n一寸还成千万缕。\n天涯地角有穷时，只有相思无尽处。"
  ],
  [
    "失调名",
    "晏殊",
    "芳草连天碧。"
  ],
  [
    "临江仙",
    "滕宗谅",
    "湖水连天天连水，秋来分外澄清。\n君山自是小蓬瀛。\n气蒸云梦泽，波撼岳阳城。\n帝子有灵能鼓瑟，凄然依旧伤情。\n微闻兰芝动芳馨。\n曲终人不见，江上数峰青。"
  ],
  [
    "离亭燕・离亭宴",
    "张",
    "一带江山如画。\n风物向秋潇洒。\n水浸碧天何处断，翠色冷光相射。\n蓼岸荻花中，隐映竹篱茅舍。\n天际客帆高挂。\n门外酒旗低迓。\n多少六朝兴废事，尽入渔樵闲话。\n怅望倚危栏，红日无言西下。"
  ],
  [
    "诉衷情",
    "王益",
    "烧残绛蜡泪成痕。\n街鼓报黄昏。\n碧云又阻来信，廊上月侵门。\n愁永夜，拂香茵。\n待谁温。\n梦兰憔悴，掷果凄凉，两处销魂。"
  ],
  [
    "鹊桥仙",
    "石延年",
    "一分素景，千家新月，凉露楼台遍洗。\n宝奁深夜结蛛丝，五孔、金针不寐。"
  ],
  [
    "燕归梁",
    "石延年",
    "芳草年年惹恨幽。\n想前事悠悠。\n伤春伤别几时休。\n算从古、为风流。\n春山总把，深匀翠黛，千叠在眉头。\n不知供得几多愁。\n更斜日、凭危楼。"
  ],
  [
    "水调歌头",
    "刘潜",
    "六郡酒泉。"
  ],
  [
    "蝶恋花",
    "李冠",
    "遥夜亭皋闲信步。\n才过清明，渐觉伤春暮。\n数点雨声风约住。\n朦胧淡月云来去。\n桃杏依稀香暗渡。\n谁在秋千，笑里轻轻语。\n一寸相思千万绪。\n人间没个安排处。"
  ],
  [
    "蝶恋花",
    "李冠",
    "贴鬓香云双绾绿。\n柳弱花娇，一点春心足。\n不肯玉箫闲度曲。\n恼人特把青蛾蹙。\n静夜溪桥霜薄屋。\n独影行歌，惊起双鸾宿。\n愁破酒阑闺梦熟。\n月斜窗外风敲竹。"
  ],
  [
    "菩萨蛮",
    "谢绛",
    "娟娟侵鬓妆痕浅。\n双眸相媚弯如翦。\n一瞬百般宜。\n无论笑与啼。\n酒阑思翠被。\n特故瞢腾地。\n生怕促归轮。\n微波先注人。"
  ],
  [
    "夜行船",
    "谢绛",
    "昨夜佳期初共。\n鬓云低、翠翘金凤。\n尊前和笑不成歌，意偷转、眼波微送。\n草草不容成楚梦。\n渐寒深、翠帘霜重。\n相看送到断肠时，月西斜、画楼钟动。"
  ],
  [
    "诉衷情",
    "谢绛",
    "银缸夜永影长孤。\n香草续残炉。\n倚屏脉脉无语，粉泪不成珠。\n双粲枕，百娇壶。\n忆当初。\n君恩莫似，秋叶无情，欲向人疏。"
  ],
  [
    "失调名",
    "宋祁",
    "因为衔泥污锦衣。\n垂下珠帘不敢归。"
  ],
  [
    "浪淘沙近・浪淘沙",
    "宋祁",
    "少年不管。\n流光如箭。\n因循不觉韶光换。\n至如今，始惜月满、花满、酒满。\n扁舟欲解垂杨岸。\n尚同欢宴。\n日斜歌阕将分散。\n倚兰桡，望水远、天远、人远。"
  ],
  [
    "蝶恋花",
    "宋祁",
    "雨过蒲萄新涨绿。\n苍玉盘倾，堕碎珠千斛。\n姬监拥前红簇簇。\n温泉初试真妃浴。\n驿使南来丹荔熟。\n故翦轻绡，一色颁时服。\n娇汗易凝醉玉。\n青凉不用香绵扑。"
  ],
  [
    "玉楼春",
    "宋祁",
    "东城渐觉风光好。\n皱波纹迎客棹。\n绿杨烟外晓寒轻，红杏枝头春意闹。\n浮生长恨欢娱少。\n肯爱千金轻一笑。\n为君持酒劝斜阳，且向花间留晚照。"
  ],
  [
    "蝶恋花",
    "宋祁",
    "绣幕茫茫罗帐卷。\n春睡腾腾，困入娇波慢。\n隐隐枕痕留玉脸。\n腻云斜溜钗头燕。\n远梦无端欢又散。\n泪落胭脂，界破蜂黄浅。\n整了翠鬟匀了面。\n芳心一寸情何限。"
  ],
  [
    "鹧鸪天",
    "宋祁",
    "画毂雕鞍狭路逢。\n一声肠断绣帘中。\n身无彩凤双飞翼，心有灵犀一点通。\n金作屋，玉为笼。\n车如流水马游龙。\n刘郎已恨蓬山远，更隔蓬山几万重。"
  ],
  [
    "好事近",
    "宋祁",
    "睡起玉屏风，吹去乱红犹落。\n天气骤生轻暖，衬沈香帷箔。\n珠帘约住海棠风，愁拖两眉角。\n昨夜一庭明月，冷秋千红索。"
  ],
  [
    "木兰花令",
    "贾昌朝",
    "都城水绿嬉游处。\n仙棹往来人笑语。\n红随远浪泛桃花，雪散平堤飞柳絮。\n东君欲共春归去。\n一阵狂风和骤雨。\n碧油红旆锦障泥，斜日画桥芳草路。"
  ],
  [
    "苏幕遮",
    "梅尧臣",
    "露堤平，烟墅杳。\n乱碧萋萋，雨後江天晓。\n独有庾郎年最少。\n地春袍，嫩色宜相照。\n接长亭，迷远道。\n堪怨王孙，不记归期早。\n落尽梨花春又了。\n满地残阳，翠色和烟老。"
  ],
  [
    "玉楼春",
    "梅尧臣",
    "天然不比花含粉。\n约月眉黄春色嫩。\n小桥低映欲迷人，闲倚东风无奈困。\n烟姿最与章台近。\n冉冉千丝谁结恨。\n狂莺来往恋芳阴，不道风流真能尽。"
  ],
  [
    "江南好・忆江南",
    "叶清臣",
    "丞相有才裨造化，圣皇宽诏养疏顽。\n赢取十年闲。"
  ],
  [
    "贺圣朝",
    "叶清臣",
    "满斟绿醑留君住。\n莫匆匆归去。\n三分春色二分愁，更一分风雨。\n花开花谢、都来几许。\n且高歌休诉。\n不知来岁牡丹时，再相逢何处。"
  ],
  [
    "映山红",
    "文彦博",
    "遂请後。\n愿频醉、石楼溪口。"
  ],
  [
    "采桑子",
    "欧阳修",
    "轻舟短棹西湖好，绿水逶迤。\n芳草长堤。\n隐隐笙歌处处随。\n无风水面琉璃滑，不觉船移。\n微动涟漪。\n惊起沙禽掠岸飞。"
  ],
  [
    "采桑子",
    "欧阳修",
    "春深雨过西湖好，百卉争妍。\n蝶乱蜂喧。\n晴日催花暖欲然。\n兰桡画舸悠悠去，疑是神仙。\n返照波间。\n水阔风高扬管弦。"
  ],
  [
    "采桑子",
    "欧阳修",
    "画船载酒西湖好，急管繁弦。\n玉盏催传。\n稳泛平波任醉眠。\n行云却在行舟下，空水澄鲜。\n俯仰留连。\n疑是湖中别有天。"
  ],
  [
    "采桑子",
    "欧阳修",
    "群芳过後西湖好，狼籍残红。\n飞絮蒙蒙。\n垂柳阑干尽日风。\n笙歌散尽游人去，始觉春空。\n垂下帘栊。\n双燕归来细雨中。"
  ],
  [
    "采桑子",
    "欧阳修",
    "何人解赏西湖好，佳景无时。\n飞盖相追。\n贪向花间醉玉卮。\n谁知闲凭阑干处，芳草斜晖。\n水远烟微。\n一点沧洲白鹭飞。"
  ],
  [
    "采桑子",
    "欧阳修",
    "清明上巳西湖好，满目繁华。\n争道谁家。\n绿柳朱轮走钿车。\n游人日暮相将去，醒醉喧哗。\n路转堤斜。\n直到城头总是花。"
  ],
  [
    "采桑子",
    "欧阳修",
    "荷花开後西湖好，载酒来时。\n不用旌旗。\n前後红幢绿盖随。\n画船撑入花深处，香泛金卮。\n烟雨微微。\n一片笙歌醉里归。"
  ],
  [
    "采桑子",
    "欧阳修",
    "天容水色西湖好，云物俱鲜。\n鸥鹭闲眠。\n应惯寻常听管弦。\n风清月白偏宜夜，一片琼田。\n谁羡骖鸾。\n人在舟中便是仙。"
  ],
  [
    "采桑子",
    "欧阳修",
    "残霞夕照西湖好，花坞苹汀。\n十顷波平。\n野岸无人舟自横。\n西南月上浮云散，轩槛凉生。\n莲芰香清。\n水面风来酒面醒。"
  ],
  [
    "采桑子",
    "欧阳修",
    "平生为爱西湖好，来拥朱轮。\n富贵浮云。\n俯仰流年二十春。\n归来恰似辽东鹤，城郭人民。\n触目皆新。\n谁识当年旧主人。"
  ],
  [
    "采桑子",
    "欧阳修",
    "画楼钟动君休唱，往事无踪。\n聚散匆匆。\n今日欢娱几客同。\n去年绿鬓今年白，不觉衰容。\n明月清风。\n把酒何人忆谢公。"
  ],
  [
    "采桑子",
    "欧阳修",
    "十年一别流光速，白首相逢。\n莫话衰翁。\n但斗尊前语笑同。\n劝君满酌君须醉，尽日从容。\n画鹢牵风。\n即去朝天沃舜聪。"
  ],
  [
    "采桑子",
    "欧阳修",
    "十年前是尊前客，月白风清。\n忧患凋零。\n老去光阴速可惊。\n鬓华虽改心无改，试把金觥。\n旧曲重听。\n犹是当年醉里声。"
  ],
  [
    "朝中措",
    "欧阳修",
    "平山阑槛倚晴空。\n山色有无中。\n手种堂前垂柳，别来几度春风。\n文章太守，挥毫万字，一饮千锺。\n行乐直须年少，尊前看取衰翁。"
  ],
  [
    "长相思",
    "欧阳修",
    "苹满溪。\n柳绕堤。\n相送行人溪水西。\n回时陇月低。\n烟霏霏。\n风凄凄。\n重倚朱门听马嘶。\n寒鸥相对飞。"
  ],
  [
    "长相思",
    "欧阳修",
    "花似伊。\n柳似伊。\n花柳青春人别离。\n低头双泪垂。\n长江东。\n长江西。\n两岸鸳鸯两处飞。\n相逢知几时。"
  ],
  [
    "长相思",
    "欧阳修",
    "深花枝。\n浅花枝。\n深浅花枝相并时。\n花枝难似伊。\n玉如肌。\n柳如眉。\n爱著鹅黄金缕衣。\n啼妆更为谁。"
  ],
  [
    "诉衷情",
    "欧阳修",
    "清晨帘幕卷轻霜。\n呵手试梅妆。\n都缘自有离恨，故画作远山长。\n思往事，惜流芳。\n易成伤。\n拟歌先敛，欲笑还颦，最断人肠。"
  ],
  [
    "踏莎行",
    "欧阳修",
    "候馆梅残，溪桥柳细。\n草熏风暖摇征辔。\n离愁渐远渐无穷，迢迢不断如春水。\n寸寸柔肠，盈盈粉泪。\n楼高莫近危阑倚。\n平芜尽处是春山，行人更在春山外。"
  ],
  [
    "踏莎行",
    "欧阳修",
    "雨霁风光，春分天气。\n千花百卉争明媚。\n画梁新燕一双双，玉笼鹦鹉愁孤睡。\n薜荔依墙，莓苔满地。\n青楼几处歌声丽。\n蓦然旧事心上来，无言敛皱眉山翠。"
  ],
  [
    "望江南・忆江南",
    "欧阳修",
    "江南蝶，斜日一双双。\n身似何郎全傅粉，心如韩寿爱偷香。\n天赋与轻狂。\n微雨後，薄翅腻烟光。\n才伴游蜂来小院，又随飞絮过东墙。\n长是为花忙。"
  ],
  [
    "减字木兰花",
    "欧阳修",
    "留春不住。\n燕老莺慵无觅处。\n说似残春。\n一老应无却少人。\n风和月好。\n办得黄金须买笑。\n爱惜芳时。\n莫待无花空折枝。"
  ],
  [
    "减字木兰花",
    "欧阳修",
    "伤怀离抱。\n天若有情天亦老。\n此意如何。\n细似轻丝渺似波。\n扁舟岸侧。\n枫叶荻花秋索索。\n细想前欢。\n须著人间比梦间。"
  ],
  [
    "减字木兰花",
    "欧阳修",
    "楼台向晓。\n淡月低云天气好。\n翠幕风微。\n宛转梁州入破时。\n香生舞袂。\n楚女腰肢天与细。\n汗粉重匀。\n酒後轻寒不著人。"
  ],
  [
    "减字木兰花",
    "欧阳修",
    "画堂雅宴。\n一抹朱弦初入遍。\n慢拈轻笼。\n玉指纤纤嫩剥葱。\n拨头憁利。\n怨月愁花无限意。\n红粉轻盈。\n倚暖香檀曲未成。"
  ],
  [
    "减字木兰花",
    "欧阳修",
    "歌檀敛袂。\n缭绕雕梁尘暗起。\n柔润清圆。\n百琲明珠一线穿。\n樱唇玉齿。\n天上仙音心下事。\n留往行云。\n满坐迷魂酒半醺。"
  ],
  [
    "生查子",
    "欧阳修",
    "去年元夜时，花市灯如昼。\n月到柳梢头，人约黄昏後。\n今年元夜时，月与灯依旧。\n不见去年人，泪满春衫袖。"
  ],
  [
    "生查子",
    "欧阳修",
    "含羞整翠鬟，得意频相顾。\n雁柱十三弦，一一春莺语。\n娇云容易飞，梦断知何处。\n深院锁黄昏，阵阵芭蕉雨。"
  ],
  [
    "清商怨",
    "欧阳修",
    "关河愁思望处满。\n渐素秋向晚。\n雁过南云，行人回泪眼。\n双鸾衾裯悔展。\n夜又永、枕孤人远。\n梦未成归，梅花闻塞管。"
  ],
  [
    "阮郎归",
    "欧阳修",
    "刘郎何日是来时。\n无心云胜伊。\n行云犹解傍山飞。\n郎行去不归。\n强匀画，又芳菲。\n春深轻薄衣。\n桃花无语伴相思。\n阴阴月上时。"
  ],
  [
    "阮郎归",
    "欧阳修",
    "落花浮水树临池。\n年前心眼期。\n见来无事去还思。\n而今花又飞。\n浅螺黛，淡燕脂。\n闲妆取次宜。\n隔帘风雨闭门时。\n此情风月知。"
  ],
  [
    "蝶恋花",
    "欧阳修",
    "帘幕东风寒料峭。\n雪里香梅，先报春来早。\n红蜡枝头双燕小。\n金刀剪彩呈纤巧。\n旋暖金炉薰蕙藻。\n酒入横波，困不禁烦恼。\n绣被五更春睡好。\n罗帏不觉纱窗晓。"
  ],
  [
    "蝶恋花",
    "欧阳修",
    "南雁依稀回侧阵。\n雪霁墙阴，遍觉兰芽嫩。\n中夜梦馀消酒困。\n炉香卷穗灯生晕。\n急景流年都一瞬。\n往事前欢，未免萦芳寸。\n腊後花期知渐近。\n东风已作寒梅信。"
  ],
  [
    "蝶恋花",
    "欧阳修",
    "腊雪初销梅蕊绽。\n梅雪相和，喜鹊穿花转。\n睡起夕阳迷醉眼。\n新愁长向东风乱。\n瘦觉玉肌罗带缓。\n红杏梢头，二月春犹浅。\n望极不来芳信断。\n音书纵有争如见。"
  ],
  [
    "蝶恋花",
    "欧阳修",
    "海燕双来归画栋。\n帘影无风，花影频移动。\n半醉腾腾春睡重。\n绿鬟堆枕香云拥。\n翠被双盘金缕凤。\n忆得前春，有个人人共。\n花里黄莺时一弄。\n日斜惊起相思梦。"
  ],
  [
    "蝶恋花",
    "欧阳修",
    "面旋落花风荡漾。\n柳重烟深，雪絮飞来往。\n雨後轻寒犹未放。\n春愁酒病成惆怅。\n枕畔屏山围碧浪。\n翠被华灯，夜夜空相向。\n寂寞起来褰绣幌。\n月明正在梨花上。"
  ],
  [
    "蝶恋花",
    "欧阳修",
    "帘幕风轻双语燕。\n午後醒来，柳絮飞撩乱。\n心事一春犹未见。\n红英落尽青苔院。\n百尺朱楼闲倚遍。\n薄雨浓云，抵死遮人面。\n羌管不须吹别怨。\n无肠更为新声断。"
  ],
  [
    "蝶恋花",
    "欧阳修",
    "永日环堤乘彩舫。\n烟草萧疏，恰似晴江上。\n水浸碧天风皱浪。\n菱花荇蔓随双桨。\n红粉佳人翻丽唱。\n惊起鸳鸯，两两飞相向。\n且把金尊倾美酿。\n休思往事成惆怅。"
  ],
  [
    "蝶恋花",
    "欧阳修",
    "越女采莲秋水畔。\n窄袖轻罗，暗露双金钏。\n照影摘花花似面。\n芳心只共丝争乱。\n滩头风浪晚。\n雾重烟轻，不见来时伴。\n隐隐歌声归棹远。\n离愁引著江南岸。"
  ],
  [
    "蝶恋花",
    "欧阳修",
    "水浸秋天风皱浪。\n缥缈仙舟，只似秋天上。\n和露采莲愁一饷。\n看花却是啼妆样。\n折得莲茎丝未放。\n莲断丝牵，特地成惆怅。\n归棹莫随花荡漾。\n江头有个人相望。"
  ],
  [
    "蝶恋花",
    "欧阳修",
    "梨叶初红婵韵歇。\n银汉风高，玉管声凄切。\n枕簟乍凉铜漏彻。\n谁教社燕轻离别。\n草际虫吟秋露结。\n宿酒醒来，不记归时节。\n多少衷肠犹未说。\n珠帘夜夜朦胧月。"
  ],
  [
    "蝶恋花",
    "欧阳修",
    "独倚危楼风细细。\n望极离愁，黯黯生天际。\n草色山光残照里。\n无人会得凭阑意。\n也拟疏狂图一醉。\n对酒当歌，强饮还无味。\n衣带渐宽都不悔。\n况伊销得人憔悴。"
  ],
  [
    "蝶恋花",
    "欧阳修",
    "帘下清歌帘外宴。\n虽爱新声，不见如花面。\n牙板数敲珠一串。\n梁尘暗落琉璃盏。\n桐树花深孤凤怨。\n渐遏遥天，不放行云散。\n坐上少年听未惯。\n玉山将倒肠先断。"
  ],
  [
    "蝶恋花",
    "欧阳修",
    "翠苑红芳晴满目。\n绮席流莺，上下长相逐。\n紫陌闲随金轹辘。\n马蹄踏遍春郊绿。\n一觉年华春梦促。\n往事悠悠，百种寻思足。\n烟雨满楼山断续。\n人闲倚遍阑干曲。"
  ],
  [
    "蝶恋花",
    "欧阳修",
    "小院深深门掩亚。\n寂寞珠帘，画阁重重下。\n欲近禁烟微雨罢。\n绿杨深处秋千挂。\n傅粉狂游犹未舍。\n不念芳时，眉黛无人画。\n薄幸未归春去也。\n杏花零落香红谢。"
  ],
  [
    "蝶恋花",
    "欧阳修",
    "欲过清明烟雨细。\n小槛临窗，点点残花坠。\n梁燕语多惊晓睡。\n银屏一半堆香被。\n新岁风光如旧岁。\n所恨征轮，渐渐程迢递。\n纵有远情难写寄。\n何妨解有相思泪。"
  ],
  [
    "蝶恋花",
    "欧阳修",
    "画阁归来春又晚。\n燕子双飞，柳软桃花浅。\n细雨满天风满院。\n愁眉敛尽无人见。\n独倚阑干心绪乱。\n芳草芊绵，尚忆江南岸。\n风月无情人暗换。\n旧游如梦空肠断。"
  ],
  [
    "蝶恋花",
    "欧阳修",
    "尝爱西湖春色早。\n腊雪方销，已见桃开小。\n顷刻光阴都过了。\n如今绿暗红英少。\n且趁馀花谋一笑。\n况有笙歌，艳态相萦绕。\n老去风情应不到。\n凭君剩把芳尊倒。"
  ],
  [
    "渔家傲",
    "欧阳修",
    "一派潺湲流碧涨。\n新亭四面山相向。\n翠竹岭头明月上。\n迷俯仰。\n月轮正在泉中漾。\n更待高秋天气爽。\n菊花香里开新酿。\n酒美宾嘉真胜赏。\n红粉唱。\n山深分外歌声响。"
  ],
  [
    "渔家傲",
    "欧阳修",
    "十月小春梅蕊绽。\n红炉画阁新妆遍。\n锦帐美人贪睡暖。\n羞起晚。\n玉壶一夜冰澌满。\n楼上四垂帘不卷。\n天寒山色偏宜远。\n风急雁行吹字断。\n红日短。\n江天雪意云撩乱。"
  ],
  [
    "渔家傲",
    "欧阳修",
    "四纪才名天下重。\n三朝构厦为梁栋。\n定册功成身退勇。\n辞荣宠。\n归来白首笙歌拥。\n顾我薄才无可用。\n君恩近许归田垅。\n今日一觞难得共。\n聊对捧。\n官奴为我高歌送。"
  ],
  [
    "渔家傲",
    "欧阳修",
    "暖日迟迟花袅袅。\n人将红粉争花好。\n花不能言惟解笑。\n金壶倒。\n花开未老人年少。\n车马九门来扰扰。\n行人莫羡长安道。\n丹禁漏声衢鼓报。\n催昏晓。\n长安城里人先老。"
  ],
  [
    "渔家傲",
    "欧阳修",
    "红粉墙头花几树。\n落花片片和惊絮。\n墙外有楼花有主。\n寻花去。\n隔墙遥见秋千侣。\n绿索红旗双彩柱。\n行人只得偷回顾。\n肠断楼南金锁户。\n天欲暮。\n流莺飞到秋千处。"
  ],
  [
    "渔家傲",
    "欧阳修",
    "妾本钱塘苏小妹。\n芙蓉花共门相对。\n昨日为逢青伞盖。\n慵不采。\n今朝斗觉凋零晒。\n愁倚画楼无计奈。\n乱红飘过秋塘外。\n料得明年秋色在。\n香可爱。\n其如镜里花颜改。"
  ],
  [
    "渔家傲",
    "欧阳修",
    "花底忽闻敲两桨。\n逡巡女伴来寻访。\n酒盏旋将荷叶当。\n莲舟荡。\n时时盏里生红浪。\n花气酒香清厮酿。\n花腮酒面红相向。\n醉倚绿阴眠一饷。\n惊起望。\n船头阁在沙滩上。"
  ],
  [
    "渔家傲",
    "欧阳修",
    "叶有清风花有露。\n叶笼花罩鸳鸯侣。\n白锦顶丝红锦羽。\n莲女妒。\n惊飞不许长相聚。\n日脚沈红天色暮。\n青凉伞上微微雨。\n早是水寒无宿处。\n须回步。\n枉教雨里分飞去。"
  ],
  [
    "渔家傲",
    "欧阳修",
    "荷叶田田青照水。\n孤舟挽在花阴底。\n昨夜萧萧疏雨坠。\n愁不寐。\n朝来又觉西风起。\n雨摆风摇金蕊碎。\n合欢枝上香房翠。\n莲子与人长厮类。\n无好意。\n年年苦在中心里。"
  ],
  [
    "渔家傲",
    "欧阳修",
    "叶重如将青玉亚。\n花轻疑是红绡挂。\n颜色清新香脱洒。\n堪长价。\n牡丹怎得称王者。\n雨笔露笺匀彩画。\n日炉风炭薰兰麝。\n天与多情丝一把。\n谁厮惹。\n千条万缕萦心下。"
  ],
  [
    "渔家傲",
    "欧阳修",
    "粉蕊丹青描不得。\n金针线线功难敌。\n谁傍暗香轻采摘。\n风淅淅。\n船头触散双鸂鶒。\n夜雨染成天水碧。\n朝阳借出胭脂色。\n欲落又开人共惜。\n秋气逼。\n盘中已见新荷的。"
  ],
  [
    "渔家傲",
    "欧阳修",
    "幽鹭谩来窥品格。\n双鱼岂解传消息。\n绿柄嫩香频采摘。\n心似织。\n条条不断谁牵役。\n珠泪暗和清露滴。\n罗衣染尽秋江色。\n对面不言情脉脉。\n烟水隔。\n无人说似长相忆。"
  ],
  [
    "渔家傲",
    "欧阳修",
    "楚国细腰元自瘦。\n文君腻脸谁描就。\n日夜鼓声催箭漏。\n昏复昼。\n红颜岂得长如旧。\n醉拆嫩房红蕊嗅。\n天丝不断清香透。\n却傍小阑凝望久。\n风满袖。\n西池月上人归後。"
  ],
  [
    "渔家傲",
    "欧阳修",
    "喜鹊填河仙浪浅。\n云早在星桥畔。\n街鼓黄昏霞尾暗。\n炎光敛。\n金钩侧倒天西面。\n一别经年今始见。\n新欢往恨知何限。\n天上佳期贪眷恋。\n良宵短。\n人间不合催银箭。"
  ],
  [
    "渔家傲",
    "欧阳修",
    "乞巧楼头云幔卷。\n浮花催洗严妆面。\n花上蛛丝寻得遍。\n颦笑浅。\n双眸望月牵红线。\n奕奕天河光不断。\n有人正在长生殿。\n暗付金钗清夜半。\n千秋愿。\n年年此会长相见。"
  ],
  [
    "渔家傲",
    "欧阳修",
    "别恨长长欢计短。\n疏锺促漏真堪怨。\n此会此情都未半。\n星初转。\n鸾琴凤乐匆匆卷。\n河鼓无言西北盼。\n香蛾有恨东南远。\n脉脉横波珠泪满。\n归心乱。\n离肠便逐星桥断。"
  ],
  [
    "渔家傲",
    "欧阳修",
    "九日欢游何处好。\n黄花万蕊雕阑绕。\n通体清香无俗调。\n天气好。\n烟滋露结功多少。\n日脚清寒高下照。\n宝钉密缀圆斜小。\n落叶西园风袅袅。\n催秋老。\n丛边莫厌金尊倒。"
  ],
  [
    "渔家傲",
    "欧阳修",
    "青女霜前催得绽。\n金钿乱散枝头遍。\n落帽台高开雅宴。\n芳尊满。\n花吹在流霞面。\n桃李三春虽可羡。\n莺来蝶去芳心乱。\n争似仙潭秋水岸。\n香不断。\n年年自作茱萸伴。"
  ],
  [
    "渔家傲",
    "欧阳修",
    "露裛娇黄风摆翠。\n人间晚秀非无意。\n仙格淡妆天与丽。\n谁可比。\n女真装束真相似。\n筵上佳人牵翠袂。\n纤纤玉手挼新蕊。\n美酒一杯花影腻。\n邀客醉。\n红琼共作熏熏媚。"
  ],
  [
    "渔家傲",
    "欧阳修",
    "对酒当歌劳客劝。\n惜花只惜年华晚。\n寒艳冷香秋不管。\n情眷眷。\n凭栏尽日愁无限。\n思抱芳期随塞雁。\n悔无深意传双燕。\n怅望一枝难寄远。\n人不见。\n楼头望断相思眼。"
  ],
  [
    "玉楼春",
    "欧阳修",
    "风迟日媚烟光好。\n绿树依依芳意早。\n年华容易即凋零，春色只宜长恨少。\n池塘隐隐惊雷晓。\n柳眼未开梅萼小。\n尊前贪爱物华新，不道物新人渐老。"
  ],
  [
    "玉楼春",
    "欧阳修",
    "西亭饮散清歌阕。\n花外迟迟宫漏发。\n涂金烛引紫骝嘶，柳曲西头归路别。\n佳辰只恐幽期阔。\n密赠殷勤衣上结。\n翠屏魂梦莫相寻，禁断六街清夜月。"
  ],
  [
    "玉楼春",
    "欧阳修",
    "春山敛黛低歌扇。\n暂解吴钩登祖宴。\n画楼钟动已魂销，何况马嘶芳草岸。\n青门柳色随人远。\n望欲断时肠已断。\n洛城春色待君来，莫到落花飞似霰。"
  ],
  [
    "玉楼春",
    "欧阳修",
    "尊前拟把归期说。\n未语春容先惨咽。\n人生自是有情痴，此恨不关风与月。\n离歌且莫翻新阕。\n一曲能教肠寸结。\n直须看尽洛城花，始共春风容易别。"
  ],
  [
    "玉楼春",
    "欧阳修",
    "洛阳正值芳菲节。\n艳清香相间发。\n游丝有意苦相萦，垂柳无端争赠别。\n杏花红处青山缺。\n山畔行人山下歇。\n今宵谁肯远相随，惟有寂寥孤馆月。"
  ],
  [
    "玉楼春",
    "欧阳修",
    "残春一夜狂风雨。\n断送红飞花落树。\n人心花意待留春，春色无情容易去。\n高楼把酒愁独语。\n借问春归何处所。\n暮云空阔不知音，惟有绿杨芳草路。"
  ],
  [
    "玉楼春",
    "欧阳修",
    "常忆洛阳风景媚。\n烟暖风和添酒味。\n莺啼宴席似留人，花出墙头如有意。\n别来已隔千山翠。\n望断危楼斜日坠。\n关心只为牡丹红，一片春愁来梦里。"
  ],
  [
    "玉楼春",
    "欧阳修",
    "池塘水绿春微暖。\n记得玉真初见面。\n从头歌韵响铮鏦，入破舞腰红乱旋。\n玉钩帘下香阶畔。\n醉後不知红日晚。\n当时共我赏花人，点检如今无一半。"
  ],
  [
    "玉楼春",
    "欧阳修",
    "两翁相遇逢佳节。\n正值柳绵飞似雪。\n便须豪饮敌青春，莫对新花羞白发。\n人生聚散如弦筈。\n老去风情尤惜别。\n大家金盏倒垂莲，一任西楼低晓月。"
  ],
  [
    "玉楼春",
    "欧阳修",
    "西湖南北烟波阔。\n风里丝簧声韵咽。\n舞馀裙带绿双垂，酒入香腮红一抹。\n杯深不觉琉璃滑。\n贪看六么花十八。\n明朝车马各西东，惆怅画桥风与月。"
  ],
  [
    "玉楼春",
    "欧阳修",
    "燕鸿过後春归去。\n细算浮生千万绪。\n来如春梦几多时，去似朝云无觅处。\n闻琴解神仙侣。\n挽断罗衣留不住。\n劝君莫作独醒人，烂醉花间应有数。"
  ],
  [
    "玉楼春",
    "欧阳修",
    "蝶飞芳草花飞路。\n把酒已嗟春色暮。\n当时枝上落残花，今日水流何处去。\n楼前独绕鸣蝉树。\n忆把芳条吹暖絮。\n红莲绿芰亦芳菲，不奈金风兼玉露。"
  ],
  [
    "玉楼春",
    "欧阳修",
    "别後不知君远近。\n触目凄凉多少闷。\n渐行渐远渐无书，水阔鱼沈何处问。\n夜深风竹敲秋韵。\n万叶千声皆是恨。\n故欹单枕梦中寻，梦又不成灯又尽。"
  ],
  [
    "玉楼春",
    "欧阳修",
    "红条约束琼肌稳。\n拍碎香檀催急衮。\n陇头呜咽水声繁，叶下间关莺语近。\n美人才子传芳信。\n明月清风伤别恨。\n未知何处有知音，常为此情留此恨。"
  ],
  [
    "玉楼春",
    "欧阳修",
    "檀槽碎响金丝拨。\n露湿浔阳江上月。\n不知商妇为谁愁，一曲行人留夜发。\n画堂花月新声别。\n红蕊调长弹未彻。\n暗将深意祝胶弦，唯愿弦弦无断绝。"
  ],
  [
    "玉楼春",
    "欧阳修",
    "春葱指甲轻拢拈。\n五彩垂条双袖卷。\n雪香浓透紫檀槽，胡语急随红玉腕。\n当头一曲情何限。\n入破铮琮金凤战。\n百分芳酒祝长春，再拜敛容抬粉面。"
  ],
  [
    "玉楼春",
    "欧阳修",
    "金花盏面红烟透。\n舞急香茵随步皱。\n青春才子有新词，红粉佳人重劝酒。\n也知自为伤春瘦。\n归骑休交银烛候。\n拟将沈醉为清欢，无奈醒来还感旧。"
  ],
  [
    "玉楼春",
    "欧阳修",
    "雪云乍变春云簇。\n渐觉年华堪送目。\n北枝梅蕊犯寒开，南浦波纹如酒绿。\n芳菲次第还相续。\n不奈情多无处足。\n尊前百计得春归，莫为伤春歌黛蹙。"
  ],
  [
    "玉楼春",
    "欧阳修",
    "黄金弄色轻於粉。\n濯濯春条如水嫩。\n为缘力薄未禁风，不奈多娇长似困。\n腰柔乍怯人相近。\n眉小未知春有恨。\n劝君著意惜芳菲，莫待行人攀折尽。"
  ],
  [
    "玉楼春",
    "欧阳修",
    "珠帘半下香销印。\n二月东风催柳信。\n琵琶傍畔且寻思，鹦鹉前头休借问。\n惊鸿过後生离恨。\n红日长时添酒困。\n未知心在阿谁边，满眼泪珠言不尽。"
  ],
  [
    "玉楼春",
    "欧阳修",
    "沈沈庭院莺吟弄。\n日暖烟和春气重。\n绿杨娇眼为谁回，芳草深心空自动。\n倚阑无语伤离凤。\n一片风情无处用。\n寻思还有旧家心，蝴蝶时时来役梦。"
  ],
  [
    "玉楼春",
    "欧阳修",
    "去时梅萼初凝粉。\n不觉小桃风力损。\n梨花最晚又凋零，何事归期无定准。\n阑干倚遍重来凭。\n泪粉偷将红袖印。\n蜘蛛喜鹊误人多，似此无凭安足信。"
  ],
  [
    "玉楼春",
    "欧阳修",
    "酒美春浓花世界。\n得意人人千万态。\n莫教辜负艳阳天，过了堆金何处买。\n已去少年无计奈。\n且愿芳心长恁在。\n闲愁一点上心来，算得东风吹不解。"
  ],
  [
    "玉楼春",
    "欧阳修",
    "湖边柳外楼高处。\n望断云山多少路。\n阑干倚遍使人愁，又是天涯初日暮。\n轻无管系狂无数。\n水畔花飞风里絮。\n算伊浑似薄情郎，去便不来来便去。"
  ],
  [
    "玉楼春",
    "欧阳修",
    "南园粉蝶能无数。\n度翠穿红来复去。\n倡条冶叶恣留连，飘荡轻於花上絮。\n朱阑夜夜风兼露。\n宿粉栖香无定所。\n多情翻却似无情，赢得百花无限妒。"
  ],
  [
    "玉楼春",
    "欧阳修",
    "江南三月春光老。\n月落禽啼天未晓。\n露和啼血染花红，恨过千家烟树杪。\n云垂玉枕屏山小。\n梦欲成时惊觉了。\n人心应不似伊心，若解思归归合早。"
  ],
  [
    "玉楼春",
    "欧阳修",
    "东风本是开花信。\n及至花时风更紧。\n吹开吹谢苦匆匆，春意到头无处问。\n把酒临风千万恨。\n欲扫残红犹未忍。\n夜来风雨转离披，满眼凄凉愁不尽。"
  ],
  [
    "玉楼春",
    "欧阳修",
    "阴阴树色笼晴昼。\n清淡园林春过後。\n杏腮轻粉日催红，池面绿罗风卷皱。\n佳人向晚新妆就。\n圆腻歌喉珠欲溜。\n当筵莫放酒杯迟，乐事良辰难入手。"
  ],
  [
    "玉楼春",
    "欧阳修",
    "芙蓉斗晕燕支浅。\n留著晚花开小宴。\n画船红日晚风清，柳色溪光晴照暖。\n美人争劝梨花盏。\n舞困玉腰裙缕慢。\n莫交银烛促归期，已祝斜阳休更晚。"
  ],
  [
    "渔家傲",
    "欧阳修",
    "正月斗杓初转势。\n金刀剪彩功夫异。\n称庆高堂欢幼稚。\n看柳意。\n偏从东面春风至。\n十四新蟾圆尚未。\n楼前乍看红灯试。\n冰散绿池泉细细。\n鱼欲戏。\n园林已是花天气。"
  ],
  [
    "渔家傲",
    "欧阳修",
    "二月春耕昌杏密。\n百花次第争先出。\n惟有海棠梨第一。\n深浅拂。\n天生红粉真无匹。\n画栋归来巢未失。\n双双款语怜飞乙。\n留客醉花迎晓日。\n金盏溢。\n却忧风雨飘零疾。"
  ],
  [
    "渔家傲",
    "欧阳修",
    "三月清明天婉娩。\n晴川祓禊归来晚。\n况是踏青来处远。\n犹不倦。\n秋千别闭深庭院。\n更值牡丹开欲遍。\n酴醾压架清香散。\n花底一尊谁解劝。\n增眷恋。\n东风回晚无情绊。"
  ],
  [
    "渔家傲",
    "欧阳修",
    "四月园林春去後。\n深深密幄阴初茂。\n折得花枝犹在手。\n香满袖。\n叶间梅子青如豆。\n风雨时时添气候。\n成行新笋霜筠厚。\n题就送春诗几首。\n聊对酒。\n樱桃色照银盘溜。"
  ],
  [
    "渔家傲",
    "欧阳修",
    "五月榴花妖艳烘。\n绿杨带雨垂垂重。\n五色新丝缠角粽。\n金盘送。\n生绡画扇盘双凤。\n正是浴兰时节动。\n菖蒲酒美清尊共。\n叶里黄骊时一弄。\n犹瞢忪。\n等闲惊破纱窗梦。"
  ],
  [
    "渔家傲",
    "欧阳修",
    "六月炎天时霎雨。\n行云涌出奇峰露。\n沼上嫩莲腰束素。\n风兼露。\n梁王宫阕无烦暑。\n畏日亭亭残蕙炷。\n傍帘乳燕双飞去。\n碧碗敲冰倾玉处。\n朝与暮。\n故人风快凉轻度。"
  ],
  [
    "渔家傲",
    "欧阳修",
    "七月新秋风露早。\n渚莲尚拆庭梧老。\n是处瓜华时节好。\n金尊倒。\n人间采缕争祈巧。\n万叶敲声凉乍到。\n百虫啼晚烟如扫。\n箭漏初长天杳杳。\n人语悄。\n那堪夜雨催清晓。"
  ],
  [
    "渔家傲",
    "欧阳修",
    "八月秋高风历乱。\n衰兰败芷红莲岸。\n皓月十分光正满。\n清光畔。\n年年常愿琼筵看。\n社近愁看归去燕。\n江天空阔云容漫。\n宋玉当时情不浅。\n成幽怨。\n乡关千里危肠断。"
  ],
  [
    "渔家傲",
    "欧阳修",
    "九月霜秋秋已尽。\n烘林败叶红相映。\n惟有东篱黄菊盛。\n遗金粉。\n人家帘幕重阳近。\n晓日阴阴晴未定。\n授衣时节轻寒嫩。\n新雁一声风又劲。\n云欲凝。\n雁来应有吾乡信。"
  ],
  [
    "渔家傲",
    "欧阳修",
    "十月小春梅蕊绽。\n红炉画阁新妆遍。\n鸳帐美人贪睡暖。\n梳洗懒。\n玉壶一夜轻澌满。\n楼上四垂帘不卷。\n天寒山色偏宜远。\n风急雁行吹字断。\n红日晚。\n江天雪意云撩乱。"
  ],
  [
    "渔家傲",
    "欧阳修",
    "十一月新阳排寿宴。\n黄锺应管添宫线。\n猎猎寒威云不卷。\n风头转。\n时看雪霰吹人面。\n南至迎长知漏箭。\n书云纪候冰生妍。\n腊近探春春尚远。\n闲庭院。\n梅花落尽千千片。"
  ],
  [
    "渔家傲",
    "欧阳修",
    "十二月严凝天地闭。\n莫嫌台榭无花卉。\n惟有酒能欺雪意。\n增豪气。\n直教耳热笙歌沸。\n陇上雕鞍惟数骑。\n猎围半合新霜里。\n霜重鼓声寒不起。\n千人指。\n马前一雁寒空坠。"
  ],
  [
    "渔家傲",
    "欧阳修",
    "正月新阳生翠琯。\n花苞柳线春犹浅。\n帘幕千重方半卷。\n池冰泮。\n东风吹水琉璃软。\n渐好凭阑醒醉眼。\n陇梅暗落芳英断。\n初日已知长一线。\n清宵短。\n梦魂怎奈珠宫远。"
  ],
  [
    "渔家傲",
    "欧阳修",
    "二月春期看已半。\n江边春色青犹短。\n天气养花红日暖。\n深深院。\n真珠帘额初飞燕。\n渐觉衔杯心绪懒。\n酒侵花脸娇波慢。\n一捻闲愁无处遣。\n牵不断。\n游丝百尺随风远。"
  ],
  [
    "渔家傲",
    "欧阳修",
    "三月芳菲看欲暮。\n胭脂泪洒梨花雨。\n宝马绣轩南陌路。\n笙歌举。\n踏青斗草人无数。\n强欲留春春不住。\n东皇肯信韶容故。\n安得此身如柳絮。\n随风去。\n穿帘透幕寻朱户。"
  ],
  [
    "渔家傲",
    "欧阳修",
    "四月芳林何悄悄。\n绿阴满地青梅小。\n南陌采桑何窈窕。\n争语笑。\n乱丝满腹吴蚕老。\n宿酒半醒新睡觉。\n雏莺相语匆匆晓。\n惹得此情萦寸抱。\n休临眺。\n楼头一望皆芳草。"
  ],
  [
    "渔家傲",
    "欧阳修",
    "五月薰风才一信。\n初荷出水清香嫩。\n乳燕学飞帘额峻。\n谁借问。\n东邻期约尝佳酝。\n漏短日长人乍困。\n裙腰减尽柔肌损。\n一撮眉尖千叠恨。\n慵整顿。\n黄梅雨细多闲闷。"
  ],
  [
    "渔家傲",
    "欧阳修",
    "六月炎蒸何太盛。\n海榴灼灼红相映。\n天外奇峰千掌迥。\n风影定。\n汉宫圆扇初成咏。\n珠箔初褰深院静。\n绛绡衣窄冰肤莹。\n睡起日高堆酒兴。\n厌厌病。\n宿酲和梦何时醒。"
  ],
  [
    "渔家傲",
    "欧阳修",
    "七月芙蓉生翠水。\n明霞拂脸新妆媚。\n疑是楚宫歌舞妓。\n争宠丽。\n临风起舞夸腰细。\n乌鹊桥边新雨霁。\n长河清水冰无地。\n此夕有人千里外。\n经年岁。\n犹嗟不及牵牛会。"
  ],
  [
    "渔家傲",
    "欧阳修",
    "八月微凉生枕簟。\n金盘露洗秋光淡。\n池上月华开宝鉴。\n波潋滟。\n故人千里应凭槛。\n蝉树无情风苒苒。\n燕归碧海珠帘掩。\n沈臂冒霜潘鬓减。\n愁黯黯。\n年年此夕多悲感。"
  ],
  [
    "渔家傲",
    "欧阳修",
    "九月重阳还又到。\n东篱菊放金钱小。\n月下风前愁不少。\n谁语笑。\n吴娘捣练腰肢袅。\n槁叶半轩慵更扫。\n凭阑岂是闲临眺。\n欲向南云新雁道。\n休草草。\n来时觅取伊消耗。"
  ],
  [
    "渔家傲",
    "欧阳修",
    "十月轻寒生晚暮。\n霜华暗卷楼南树。\n十二阑干堪倚处。\n聊一顾。\n乱山衰草还家路。\n悔别情怀多感慕。\n胡笳不管离心苦。\n犹喜清宵长数鼓。\n双绣户。\n梦魂尽远还须去。"
  ],
  [
    "渔家傲",
    "欧阳修",
    "律应黄锺寒气苦。\n冰生玉水云如絮。\n千里乡关空倚慕。\n无尺素。\n双鱼不食南鸿渡。\n把酒遣愁愁已去。\n风吹酒力愁还聚。\n却忆兽炉追旧处。\n头懒举。\n炉灰剔尽痕无数。"
  ],
  [
    "渔家傲",
    "欧阳修",
    "腊月年光如激浪。\n冻云欲折寒根向。\n谢女雪诗真绝唱。\n无比况。\n长堤柳絮飞来往。\n便好开尊夸酒量。\n酒阑莫遣笙歌放。\n此去青春都一饷。\n休怅望。\n瑶林即日堪寻访。"
  ],
  [
    "南歌子",
    "欧阳修",
    "凤髻金泥带，龙纹玉掌梳。\n走来窗下笑相扶。\n爱道画眉深浅、入时无。\n弄笔偎人久，描花试手初。\n等闲妨了绣功夫。\n笑问双鸳鸯字、怎生书。"
  ],
  [
    "御街行",
    "欧阳修",
    "夭非华艳轻非雾。\n来夜半、天明去。\n来如春梦不多时，去似朝云何处。\n乳鸡酒燕，落星沈月，城头鼓。\n参差渐辨西池树。\n朱阁斜欹户。\n绿苔深径少人行，苔上屐痕无数。\n遗香馀粉，剩衾闲枕，天把多情赋。"
  ],
  [
    "桃源忆故人",
    "欧阳修",
    "梅梢弄粉香犹嫩。\n欲寄江南春信。\n别後寸肠萦损。\n说与伊争稳。\n小炉独守寒灰尽。\n忍泪低头画尽。\n眉上万重新恨。\n竟日无人问。"
  ],
  [
    "桃源忆故人",
    "欧阳修",
    "莺愁燕苦春归去。\n寂寂花飘红雨。\n碧草绿杨歧路。\n况是长亭暮。\n少年行客情难诉。\n泣对东风无语。\n目断两三烟树。\n翠隔江淹浦。"
  ],
  [
    "临江仙",
    "欧阳修",
    "柳外轻雷池上雨，雨声滴碎荷声。\n小楼西角断虹明。\n阑干倚处，待得月华生。\n燕子飞来窥画栋，玉钩垂下帘旌。\n凉波不动簟纹平。\n水精双枕，傍有堕钗横。"
  ],
  [
    "临江仙",
    "欧阳修",
    "记得金銮同唱第，春风上国繁华。\n如今薄宦老天涯。\n十年歧路，空负曲江花。\n闻说阆山通阆苑，楼高不见君家。\n孤城寒日等闲斜。\n离愁难尽，红树远连霞。"
  ],
  [
    "圣无忧・乌夜啼",
    "欧阳修",
    "世路风波险，十年一别须臾。\n人生聚散长如此，相见且欢娱。\n好酒能消光景，春风不染髭须。\n为公一醉花前倒，红袖莫来扶。"
  ],
  [
    "浪淘沙",
    "欧阳修",
    "把酒祝东风。\n且共从容。\n垂杨紫陌洛城东。\n总是当时携手处，游遍芳丛。\n聚散苦匆匆。\n此恨无穷。\n今年花胜去年红。\n可惜明年花更好，知与谁同。"
  ],
  [
    "浪淘沙",
    "欧阳修",
    "花外倒金翘。\n饮散无憀。\n柔桑蔽日柳迷条。\n此地年时会一醉，还是春朝。\n今日举轻桡。\n帆影飘飘。\n长亭回首短亭遥。\n过尽长亭人更远，特地魂销。"
  ],
  [
    "浪淘沙",
    "欧阳修",
    "五岭麦秋残。\n荔子初丹。\n绛纱囊里水晶丸。\n可惜天教生处远，不近长安。\n往事忆开元。\n妃子偏怜。\n一从魂散马嵬关。\n只有红尘无驿使，满眼骊山。"
  ],
  [
    "浪淘沙",
    "欧阳修",
    "万恨苦绵绵。\n旧约前欢。\n桃花溪畔柳阴间。\n几度日高春垂重，绣户深关。\n楼外夕阳闲。\n独自凭阑。\n一重水隔一重山。\n水阔山高人不见，有泪无言。"
  ],
  [
    "浪淘沙",
    "欧阳修",
    "今日北池游。\n漾漾轻舟。\n波光潋滟柳条柔。\n如此春来春又去，白了人头。\n好妓好歌喉。\n不醉难休。\n劝君满满酌金瓯。\n纵使花时常病酒，也是风流。"
  ],
  [
    "定风波",
    "欧阳修",
    "把酒花前欲问他。\n对花何吝醉颜酡。\n春到几人能烂赏。\n何况。\n无情风雨等闲多。\n艳树香丛都几许。\n朝暮。\n惜红愁粉奈情何。\n好是金船浮玉浪。\n相向。\n十分深送一声歌。"
  ],
  [
    "定风波",
    "欧阳修",
    "把酒花前欲问伊。\n忍嫌金盏负春时。\n红颜不能旬日看。\n宜算。\n须知开谢只相随。\n蝶去蝶来犹解恋。\n难见。\n回头还是度年期。\n莫候饮阑花已尽。\n方信。\n无人堪与补残枝。"
  ],
  [
    "定风波",
    "欧阳修",
    "把酒花前欲问公。\n对花何事诉金锺。\n为问去年春甚处。\n虚度。\n莺声撩乱一场空。\n今岁春来须爱惜。\n难得。\n须知花面不长红。\n待得酒醒君不见。\n千片。\n不随流水即随风。"
  ],
  [
    "定风波",
    "欧阳修",
    "把酒花前欲问君。\n世间何计可留春。\n纵使青春留得住。\n虚语。\n无情花对有情人。\n任是好花须落去。\n自古。\n红颜能得几时新。\n暗想浮生何时好。\n唯有。\n清歌一曲倒金尊。"
  ],
  [
    "定风波",
    "欧阳修",
    "过尽韶华不可添。\n小楼红日下层檐。\n春睡觉来情绪恶。\n寂寞。\n杨花缭乱拂珠帘。\n早是闲愁依旧在。\n无奈。\n那堪更被宿酲兼。\n把酒送春惆怅甚。\n长恁。\n年年三月病厌厌。"
  ],
  [
    "定风波",
    "欧阳修",
    "对酒追欢莫负春。\n春光归去可饶人。\n昨日红芳今绿树。\n已暮。\n残花飞絮两纷纷。\n粉面丽姝歌窈窕。\n清妙。\n尊前信任醉醺醺。\n不是狂心贪燕乐。\n自觉。\n年来白发满头新。"
  ],
  [
    "浣溪沙",
    "欧阳修",
    "云曳香绵彩柱高。\n绛旗风飐出花梢。\n一梭红带往来抛。\n束素美人羞不打，却嫌裙慢褪纤腰。\n日斜深院影空摇。"
  ],
  [
    "浣溪沙",
    "欧阳修",
    "堤上游人逐画船。\n拍堤春水四垂天。\n绿杨楼外出秋千。\n白发戴花君莫笑，六么催拍盏频传。\n人生何处似尊前。"
  ],
  [
    "浣溪沙",
    "欧阳修",
    "湖上朱桥响画轮。\n溶溶春水浸春云。\n碧琉璃滑净无尘。\n当路游丝萦醉客，隔花啼鸟唤行人。\n日斜归去奈何春。"
  ],
  [
    "浣溪沙",
    "欧阳修",
    "叶底青青杏子垂。\n枝头薄薄柳绵飞。\n日高深院晚莺啼。\n堪恨风流成薄幸，断无消息道归期。\n托腮无语翠眉低。"
  ],
  [
    "浣溪沙",
    "欧阳修",
    "青杏园林著酒香。\n佳人初著薄罗裳。\n柳丝摇曳燕飞忙。\n乍雨乍晴花自落，闲愁闲闷昼偏长。\n为谁消瘦损容光。"
  ],
  [
    "浣溪沙",
    "欧阳修",
    "红粉佳人白玉杯。\n木兰船稳棹歌催。\n绿荷风里笑声来。\n细雨轻烟笼草树，斜桥曲水绕楼台。\n夕阳高处画屏开。"
  ],
  [
    "浣溪沙",
    "欧阳修",
    "翠袖娇鬟舞石州。\n两行红粉一时羞。\n新声难逐管弦愁。\n白发主人年未老，清时贤相望偏优。\n一尊风月为公留。"
  ],
  [
    "浣溪沙",
    "欧阳修",
    "灯尽垂花月似霜。\n薄帘映月两交光。\n酒醺红粉自生香。\n双手舞馀拖翠袖，一声歌已釂金觞。\n休回娇眼断人肠。"
  ],
  [
    "浣溪沙",
    "欧阳修",
    "十载相逢酒一卮。\n故人才见便开眉。\n老来游旧更同谁。\n浮世歌欢真易失，宦途离合信难期。\n尊前莫惜醉如泥。"
  ],
  [
    "虞美人",
    "欧阳修",
    "炉香昼永龙烟白。\n风动金鸾额。\n画屏寒掩小山川。\n睡容初起枕痕圆。\n坠花钿。\n楼高不及烟霄半。\n望尽相思眼。\n艳阳刚爱挫愁人。\n故生芳草碧连云。\n怨王孙。"
  ],
  [
    "鹤冲天",
    "欧阳修",
    "梅谢粉，柳拖金。\n香满旧园林。\n养花天气半晴阴。\n花好却愁深。\n花无数。\n愁无数。\n花好却愁春去。\n戴花持酒祝东风。\n千万莫匆匆。"
  ],
  [
    "夜行船",
    "欧阳修",
    "忆昔西都欢纵。\n自别後、有谁能共。\n伊川山水洛川花，细寻思、旧游如梦。\n今日相逢情愈重。\n愁闻唱、画楼锺动。\n白发天涯逢此景，倒金尊、谁相送。"
  ],
  [
    "夜行船",
    "欧阳修",
    "满眼东风飞絮。\n催行色、短亭春暮。\n落花流水草连云，看看是、断肠南浦。\n檀板未终人去去。\n扁舟在、绿杨深处。\n手把金尊难为别，更那听、乱莺疏雨。"
  ],
  [
    "洛阳春・一落萦",
    "欧阳修",
    "红纱未晓黄鹂语。\n蕙炉销兰炷。\n锦屏罗幕护春寒，昨夜三更雨。\n绣帘闲倚吹轻絮。\n敛眉山无绪。\n看花拭泪向归鸿，问来处、逢郎否。"
  ],
  [
    "雨中花・夜行船",
    "欧阳修",
    "千古都门行路。\n能使离歌声苦。\n送尽行人，花残春晚，又到君东去。\n醉藉落花吹暖絮。\n多少曲堤芳树。\n且携手留连，良辰美景，留作相思处。"
  ],
  [
    "越溪春",
    "欧阳修",
    "三月十三寒食日，春色遍天涯。\n越溪阆苑繁华地，傍禁垣、珠翠烟霞。\n红粉墙头，秋千影里，临水人家。\n归来晚驻香车。\n银箭透窗纱。\n有时三点两点雨霁，朱门柳细风斜。\n沈麝不烧金鸭冷，笼月照梨花。"
  ],
  [
    "贺圣朝影・添声杨柳枝",
    "欧阳修",
    "白雪梨花红粉桃。\n露华高。\n垂杨慢舞绿丝绦。\n草如袍。\n风过小池轻浪起，似江皋。\n千金莫惜买香醪。\n且陶陶。"
  ],
  [
    "洞天春",
    "欧阳修",
    "莺啼绿树声早。\n槛外残红未扫。\n露点真珠遍芳草。\n正帘帏清晓。\n秋千宅院悄悄。\n又是清明过了。\n燕蝶轻狂，柳丝撩乱，春心多少。"
  ],
  [
    "忆汉月",
    "欧阳修",
    "红艳几枝轻袅。\n新被东风开了。\n倚烟啼露为谁娇，故惹蝶怜蜂恼。\n多情游赏处，留恋向、绿丛千绕。\n酒阑欢罢不成归，肠断月斜春老。"
  ],
  [
    "清平乐",
    "欧阳修",
    "小庭春老。\n碧砌红萱草。\n长忆小阑闲共绕。\n携手绿丛含笑。\n别来音信全乖。\n旧期前事堪猜。\n门掩日斜人静，落花愁点青苔。"
  ],
  [
    "南乡子",
    "欧阳修",
    "翠密红繁。\n水国凉生未是寒。\n雨打荷花珠不定，轻翻。\n冷泼鸳鸯锦翅斑。\n尽日凭阑。\n弄蕊拈花仔细看。\n偷得袅蹄新铸样，无端。\n藏在红房艳粉间。"
  ],
  [
    "南乡子",
    "欧阳修",
    "雨後斜阳。\n细细风来细细香。\n风定波平花映水，休藏。\n照出轻盈半面妆。\n路隔秋江。\n莲子深深隐翠房。\n意在莲心无问处，难忘。\n泪裛红腮不记行。"
  ],
  [
    "鹊桥仙",
    "欧阳修",
    "月波清霁，烟容明淡，灵汉旧期还至。\n鹊迎桥路接天津，映夹岸、星榆点缀。\n云屏未卷，仙鸡催晓，肠断去年情味。\n多应天意不教长，恁恐把、欢娱容易。"
  ],
  [
    "圣无忧・乌夜啼",
    "欧阳修",
    "珠帘卷，暮云愁。\n垂杨暗锁青楼。\n烟雨蒙蒙如画，轻风吹旋收。\n香断锦屏新别，人闲玉簟初秋。\n多少旧欢新恨，书杳杳、梦悠悠。"
  ],
  [
    "少年游",
    "欧阳修",
    "去年秋晚此园中。\n携手玩芳丛。\n拈花嗅蕊，恼烟撩雾，拼醉倚西风。\n今年重对芳丛处，追往事、又成空。\n敲遍阑干，向人无语，惆怅满枝红。"
  ],
  [
    "少年游",
    "欧阳修",
    "肉红圆样浅心黄。\n枝上巧如装。\n雨轻烟重，无憀天气，啼破晓来妆。\n寒轻贴体风头冷，忍抛弃、向秋光。\n不会深心，为谁惆怅，回面恨斜阳。"
  ],
  [
    "少年游",
    "欧阳修",
    "玉壶冰莹兽炉灰。\n人起绣帘开。\n春从一夜，六花开尽，不待剪刀催。\n洛阳城阙中天起，高下遍楼台。\n絮乱风轻，拂鞍沾袖，归路似章街。"
  ],
  [
    "鹧鸪天",
    "欧阳修",
    "学画宫眉细细长。\n芙蓉出水斗新妆。\n只知一笑能倾国，不信相看有断肠。\n双黄鹄，两鸳鸯。\n迢迢云水恨难忘。\n早知今日长相忆，不及从初莫作双。"
  ],
  [
    "千秋岁",
    "欧阳修",
    "罗衫满袖，尽是忆伊泪。\n残妆粉，馀香被。\n手把金尊酒，未饮先如醉。\n但向道，厌厌成病皆因你。\n离思迢迢远，一似长江水。\n去不断，来无际。\n红笺著意写，不尽相思意。\n为个甚，相思只在心儿里。"
  ],
  [
    "千秋岁",
    "欧阳修",
    "画堂人静，翡翠帘前月。\n鸾帷凤枕虚铺设。\n风流难管束，一去音书歇。\n到而今，高梧冷落西风切。\n未语先垂泪，滴尽相思血。\n魂欲断，情难绝。\n都来些子事，更与何人说。\n为个甚，心头见底多离别。"
  ],
  [
    "蝶恋花",
    "欧阳修",
    "几度兰房听禁漏。\n臂上残妆，印得香盈袖。\n酒力融融香汗透。\n春娇入眼横波溜。\n不见些时眉已皱。\n水阔山遥，乍向分飞後。\n大抵有情须感旧。\n肌肤拼为伊销瘦。"
  ],
  [
    "蝶恋花",
    "欧阳修",
    "宝琢珊瑚山样瘦。\n缓髻轻拢，一朵云生袖。\n昨夜佳人初命偶。\n论情旋旋移相就。\n几叠鸳衾红浪皱。\n暗觉金钗，磔磔声相扣。\n一自楚台人梦後。\n凄凉暮雨沾裀绣。"
  ],
  [
    "蝶恋花",
    "欧阳修",
    "一掬天和金粉腻。\n莲子心中，自有深深意。\n意密莲深秋正媚。\n将花寄恨无人会。\n桥上少年桥下水。\n小棹归时，不语牵红袂。\n浪溅荷心圆又碎。\n无端欲伴相思泪。"
  ],
  [
    "蝶恋花",
    "欧阳修",
    "百种相思千种恨。\n早是伤春，那更春醪困。\n薄幸辜人终不愤。\n何时枕畔分明问。\n懊恼风流心一寸。\n强醉偷眠，也即依前闷。\n此意为君君不信。\n泪珠滴尽愁难尽。"
  ],
  [
    "武陵春",
    "欧阳修",
    "宝幄华灯相见夜，妆脸小桃红。\n斗帐香檀翡翠笼。\n携手恨匆匆。\n金泥双结同心带，留与记情浓。\n却望行云十二峰。\n肠断月斜锺。"
  ],
  [
    "渔家傲",
    "欧阳修",
    "为爱莲房都一柄。\n双苞双蕊双红影。\n雨势断来风色定。\n秋水静。\n仙郎彩女临鸾镜。\n妾有容华君不省。\n花无恩爱犹相并。\n花却有情人薄幸。\n心耿耿。\n因花又染相思病。"
  ],
  [
    "渔家傲",
    "欧阳修",
    "昨日采花花欲尽。\n隔花闻道潮来近。\n风猎紫荷声又紧。\n低难奔。\n莲茎刺惹香腮损。\n一缕艳痕红隐隐。\n新霞点破秋蟾晕。\n罗袖挹残心不稳。\n羞人问。\n归来剩把胭脂衬。"
  ],
  [
    "渔家傲",
    "欧阳修",
    "一夜越溪秋水满。\n荷花开过溪南岸。\n贪采嫩香星眼慢。\n疏回眄。\n郎船不觉来身畔。\n罢采金英收玉腕。\n回身急打船头转。\n荷叶又浓波又浅。\n无方便。\n教人只得抬娇面。"
  ],
  [
    "渔家傲",
    "欧阳修",
    "近日门前溪水涨。\n郎船几度偷相访。\n船小难开红斗帐。\n无计向。\n合欢影里空惆怅。\n愿妾身为红菡萏。\n年年生在秋江上。\n重愿郎为花底浪。\n无隔障。\n随风逐雨长来往。"
  ],
  [
    "渔家傲",
    "欧阳修",
    "妾解清歌并巧笑。\n郎多才俊兼年少。\n何事抛儿行远道。\n无音耗。\n江头又绿王孙草。\n昔日采花呈窈窕。\n玉容长笑花枝老。\n今日采花添懊恼。\n伤怀抱。\n玉容不及花枝好。"
  ],
  [
    "一斛珠",
    "欧阳修",
    "今朝祖宴。\n可怜明夜孤灯馆。\n酒醒明月空床满。\n翠被重重，不似香肌暖。\n愁肠恰似沈香篆。\n千回万转萦还断。\n梦中若得相寻见。\n却愿春宵，一夜如年远。"
  ],
  [
    "惜芳时・思归乐",
    "欧阳修",
    "因倚兰台翠云亸。\n睡未足、双眉尚锁。\n潜身走向伊行坐。\n孜孜地、告他梳裹。\n发妆酒冷重温过。\n道要饮、除非伴我。\n丁香嚼碎偎人睡，犹记恨、夜来些个。"
  ],
  [
    "鹊踏枝・蝶恋花",
    "欧阳修",
    "一曲尊前开画扇。\n暂近还遥，不语仍低面。\n直至情多缘少见。\n千金不直双回眄。\n苦恨行云容易散。\n过尽佳期，争向年芳晚。\n百种寻思千万遍。\n愁肠不似情难断。"
  ],
  [
    "品令",
    "欧阳修",
    "渐素景。\n金风劲。\n早是凄凉孤冷。\n那堪闻、蛩吟穿金井。\n唤愁绪难整。\n懊恼人人薄幸。\n负云期雨信。\n终日望伊来，无凭准。\n闷损我、也不定。"
  ],
  [
    "燕归梁",
    "欧阳修",
    "风摆红藤卷绣帘。\n宝鉴慵拈。\n日高梳洗几时忺。\n金盆水、弄纤纤。\n髻云谩残花淡，和娇媚、瘦岩岩。\n离情更被宿酲兼。\n空惹得、病厌厌。"
  ],
  [
    "燕归梁",
    "欧阳修",
    "屏里金炉帐外灯。\n掩春睡腾腾。\n绿云堆枕乱。\n犹依约、那回曾。\n人生少有，相怜到老，宁不被天憎。\n而今前事总无凭。\n空赢得、瘦。"
  ],
  [
    "圣无忧・乌夜啼",
    "欧阳修",
    "相别重相遇。\n恬如一梦须臾。\n尊前今日欢娱事，放盏旋成虚。\n莫惜斗量珠玉，随他雪白髭须。\n人间长久身难得，斗在不如吾。"
  ],
  [
    "锦香囊",
    "欧阳修",
    "一寸相思无著处。\n甚夜长难度。\n灯花前、几转寒更，桐叶上、数声秋雨。\n真个此心终难负。\n况少年情绪。\n已交共、春茧缠绵，终不学、钿筝移柱。"
  ],
  [
    "系裙腰",
    "欧阳修",
    "水轩檐幕透薰风。\n银塘外、柳烟浓。\n方床遍展鱼鳞簟，碧纱笼。\n小墀面、对芙蓉。\n玉人共处霜鸳枕，和娇困、睡朦胧。\n起来意懒含羞态，汗香融。\n系裙腰，映酥胸。"
  ],
  [
    "阮郎归",
    "欧阳修",
    "浓香搓粉细腰肢。\n青螺深画眉。\n玉钗撩乱挽人衣。\n娇多长睡迟。\n绣帘角，月痕低。\n仙郎东路归。\n泪红满面湿胭脂。\n兰房怨别离。"
  ],
  [
    "阮郎归",
    "欧阳修",
    "去年今日落花时。\n依前又见伊。\n淡匀双脸浅匀眉。\n青衫透玉肌。\n才会面，便相思。\n相思无尽期。\n这回相见好相知。\n相知已是迟。"
  ],
  [
    "阮郎归",
    "欧阳修",
    "玉肌花脸柳腰肢。\n红妆浅黛眉。\n翠鬟斜亸语声低。\n娇羞云雨时。\n伊怜我，我怜伊。\n心儿与眼儿。\n绣屏深处说深期。\n幽情谁得知。"
  ],
  [
    "怨春郎",
    "欧阳修",
    "为伊家，终日闷。\n受尽恓惶谁问。\n不知不觉上心头，悄一霎身心，顿也没处顿。\n恼愁肠，成寸寸。\n已恁莫把人萦损。\n奈每每人前道著伊，空把相思泪眼和衣揾。"
  ],
  [
    "滴滴金",
    "欧阳修",
    "尊前一把横波溜。\n彼此心儿有。\n曲屏深幌解香罗，花灯微透。\n偎人欲语眉先皱。\n红玉困春酒。\n为问鸳衾这回後。\n几时重又。"
  ],
  [
    "卜算子",
    "欧阳修",
    "极得醉中眠，迤逦翻成病。\n莫是前生负你来，今世里、教孤冷。\n言约全无定。\n是谁先薄幸。\n不惯孤眠惯成双，奈奴子、心肠硬。"
  ],
  [
    "感庭秋・撼庭秋",
    "欧阳修",
    "红笺封了还重拆。\n这添追忆。\n且教伊见我，别来翠减香销端的。\n渌波平远，暮山重叠，算难凭鳞翼。\n倚危楼极目，无情细草长天色。"
  ],
  [
    "好女儿令・好女儿",
    "欧阳修",
    "眼细眉长。\n宫样梳妆。\n鞋儿走向花下立著。\n一身绣出，两同心字，浅浅金黄。\n早是肌肤轻渺，抱著了、暖仍香。\n姿姿媚媚端正好，怎教人别後，从头仔细，断得思量。"
  ],
  [
    "南乡子",
    "欧阳修",
    "浅浅画双眉。\n取次梳妆也便宜。\n洒着胭脂红扑面，须知。\n更有何人得似伊。\n宝帐烛残时。\n好个温柔模样儿。\n月里仙郎清似玉，相期。\n些子精神更与谁。"
  ],
  [
    "南乡子",
    "欧阳修",
    "好个人人，深点唇儿淡抹腮。\n花下相逢、忙走怕人猜。\n遗下弓弓小绣鞋。\n袜重来。\n半乌云金凤钗。\n行笑行行连抱得，相挨。\n一向娇痴不下怀。"
  ],
  [
    "踏莎行",
    "欧阳修",
    "碧藓回廊，绿杨深院。\n偷期夜入帘犹卷。\n照人无奈月华明，潜身却恨花深浅。\n密约如沈，前欢未便。\n看看掷尽金壶箭。\n阑干敲遍不应人，分明帘下闻裁剪。"
  ],
  [
    "踏莎行",
    "欧阳修",
    "云母屏低，流苏帐小。\n矮床薄被秋将晓。\n乍凉天气未寒时，平明窗外闻啼鸟。\n困殢榴花，香添蕙草。\n佳期须及朱颜好。\n莫言多病为多情，此身甘向情中老。"
  ],
  [
    "诉衷情",
    "欧阳修",
    "歌时眉黛舞时腰。\n无处不娇饶。\n初剪菊、欲登高。\n天气怯鲛绡。\n紫丝障，绿杨桥。\n路迢迢。\n酒阑歌罢，一度归时，一度魂消。"
  ],
  [
    "诉衷情",
    "欧阳修",
    "离怀酒病两忡忡。\n倚枕梦无踪。\n可怜有人今夜，胆小怯房空。\n杨柳绿，杏梢红。\n负春风。\n迢迢别恨，脉脉归心，付与征鸿。"
  ],
  [
    "恨春迟",
    "欧阳修",
    "欲借江梅荐饮。\n望陇驿、音息沈沈。\n住在柳州东，彼此相思，梦回云去难寻。\n归燕来时花期浸。\n淡月坠、将晓还阴。\n争奈多情易感，风信无凭，如何消遣初心。"
  ],
  [
    "盐角儿",
    "欧阳修",
    "增之太长，减之太短，出群风格。\n施朱太赤，施粉太白，倾城颜色。\n慧多多，娇的的。\n天付与、教谁怜惜。\n除非我、偎著抱著，更有何人消得。"
  ],
  [
    "盐角儿",
    "欧阳修",
    "人生最苦，少年不得，鸳帏相守。\n西风时节，那堪话别，双蛾频皱。\n暗消魂，重回首。\n奈心儿里、彼此皆有。\n後时我、两个相见，管取一双清瘦。"
  ],
  [
    "忆秦娥",
    "欧阳修",
    "十五六，脱罗裳，长恁黛眉蹙。\n红玉暖，入人怀，春困熟。\n展香裀，帐前明画烛。\n眼波长，斜浸鬓云绿。\n看不足。\n苦残宵、更漏促。"
  ],
  [
    "少年游",
    "欧阳修",
    "绿云双亸插金翘。\n年纪正妖饶。\n汉妃束素，小蛮垂柳，都占洛城腰。\n锦屏春过衣初减，香雪暖凝消。\n试问当筵眼波恨，滴滴为谁娇。"
  ],
  [
    "蕙香囊・鹊桥仙",
    "欧阳修",
    "身作琵琶，调全宫羽，佳人自然用意。\n宝檀槽在雪胸前，倚香脐、横枕琼臂。\n组带金钩，背垂红绶，纤指转弦韵细。\n愿伊只恁拨梁州，且多时、得在怀里。"
  ],
  [
    "玉楼春",
    "欧阳修",
    "艳冶风情天与措。\n清瘦肌肤冰雪妒。\n百年心事一宵同，愁听鸡声窗外度。\n信阻青禽云雨暮。\n海月空惊人两处。\n强将离恨倚江楼，江水不能流恨去。"
  ],
  [
    "玉楼春",
    "欧阳修",
    "半辐霜绡亲手剪。\n香染青蛾和泪卷。\n画时横接媚霞长，印处双沾愁黛浅。\n当时付我情何限。\n欲使妆痕长在眼。\n一回忆著一拈看，便似花前重见面。"
  ],
  [
    "玉楼春",
    "欧阳修",
    "红楼昨夜相将饮。\n月近珠帘花近枕。\n银缸照客酒方酣，玉漏催人街已禁。\n晚潮去棹浮清浸。\n古岸平芜萧索甚。\n大都薄宦足离愁，不放双鸳长恁恁。"
  ],
  [
    "玉楼春",
    "欧阳修",
    "金雀双鬟年纪小。\n学画蛾眉红淡扫。\n尽人言语尽人怜，不解此情惟解笑。\n稳着舞衣行动俏。\n走向绮筵呈曲妙。\n刘郎大有惜花心，只恨寻花来较早。"
  ],
  [
    "玉楼春",
    "欧阳修",
    "夜来枕上争闲事。\n推倒屏山褰绣被。\n尽人求守不应人，走向碧纱窗下睡。\n直到起来由自。\n向道夜来真个醉。\n大家恶发大家休，毕竟到头谁不是。"
  ],
  [
    "定风波",
    "欧阳修",
    "把酒花前欲问伊。\n问伊还记那回时。\n黯淡梨花笼月影。\n人静。\n画堂东畔药阑西。\n及至如今都不认。\n难问。\n有情谁道不相思。\n何事碧窗春睡觉。\n偷照。\n粉痕匀却湿胭脂。"
  ],
  [
    "减字木兰花",
    "欧阳修",
    "去年残腊。\n曾折梅花相对插。\n人面而今。\n空有花开无处寻。\n天天不远。\n把酒拈花重发愿。\n愿得和伊。\n偎雪眠香似旧时。"
  ],
  [
    "减字木兰花",
    "欧阳修",
    "年来方寸。\n十日幽欢千日恨。\n未会此情。\n白尽人头可得平。\n区区堪比。\n水趁浮萍风趁水。\n试望瑶京。\n芳草随人上古城。"
  ],
  [
    "迎春乐",
    "欧阳修",
    "薄纱衫子裙腰匝。\n步轻轻、小罗靸。\n人前爱把眼儿札。\n香汗透、胭脂蜡。\n良夜永、幽期欢则洽。\n约重会、玉纤频插。\n执手临归，犹且更待留时霎。"
  ],
  [
    "一落索",
    "欧阳修",
    "小桃风撼香红碎。\n满帘笼花气。\n看花何事却成愁，悄不会、春风意。\n窗在梧桐叶底。\n更黄昏雨细。\n枕前前事上心来，独自个、怎生睡。"
  ],
  [
    "夜行船",
    "欧阳修",
    "闲把鸳衾横枕。\n损眉尖、泪痕红沁。\n花时良夜不归来，忍频听、漏移清禁。\n一饷无言都未寝。\n忆当初、是谁先恁。\n及至如今，教人成病，风流万般徒甚。"
  ],
  [
    "夜行船",
    "欧阳修",
    "轻捧香腮低枕。\n眼波媚、向人相浸。\n佯娇佯醉索如今，这风情、怎教人禁。\n却与和衣推未寝。\n低声地、告人休恁。\n月夕花朝，不成虚过，芳年嫁君徒甚。"
  ],
  [
    "望江南・忆江南",
    "欧阳修",
    "江南柳，花柳两相柔。\n花片落时粘酒盏，柳条低处拂人头。\n各自是风流。\n江南月，如镜复如钩。\n似镜不侵红粉面，似钩不挂画帘头。\n长是照离愁。"
  ],
  [
    "望江南・忆江南",
    "欧阳修",
    "江南柳，叶小未成阴。\n人为丝轻那忍折，莺嫌枝嫩不胜吟。\n留著待春深。\n十四五，闲抱琵琶寻。\n阶上簸钱阶下走，恁时相见早留心。\n何况到如今。"
  ],
  [
    "宴瑶池・越江吟",
    "欧阳修",
    "恋眼哝心终未改。\n向意间长在。\n都缘为、颜色殊常，见馀花、尽无心爱。\n都为是风流㬠。\n至他人、强来厮壤。\n从今後、若得相逢，绣帏里、痛惜娇态。"
  ],
  [
    "解仙佩",
    "欧阳修",
    "有个人人牵系。\n泪成痕、滴尽罗衣。\n问海约山盟何时。\n镇教人、目断魂飞。\n梦里似偎人睡。\n肌肤依旧骨香腻。\n觉来但堆鸳被。\n想忡忡、那里争知。"
  ],
  [
    "渔家傲",
    "欧阳修",
    "战胜归来飞捷奏。\n倾贺酒。\n玉阶遥献南山寿。"
  ],
  [
    "少年游",
    "欧阳修",
    "阑干十二独凭春。\n晴碧远连云。\n千里万里，二月三月，行色苦愁人。\n谢家池上，江淹浦畔，吟魄与离魂。\n那堪疏雨滴黄昏。\n更特地、忆王孙。"
  ],
  [
    "桃源忆故人",
    "欧阳修",
    "碧纱影弄东风晓。\n一夜海棠开了。\n枝上数声啼鸟。\n妆点愁多少。\n妒云恨雨腰支袅。\n眉黛不忺重扫。\n薄幸不来春老。\n羞带宜男草。"
  ],
  [
    "阮郎归",
    "欧阳修",
    "雪霜林际见依稀。\n清香已暗期。\n前村已遍倚南枝。\n群花犹未知。\n情似旧，赏休迟。\n看看陇上吹。\n便从今日赏芳菲。\n韶华取次归。"
  ],
  [
    "南乡子",
    "荣",
    "江上野梅芳。\n粉色盈盈照路傍。\n闲折一枝和雪嗅，思量。\n似个人人玉体香。\n特地起愁肠。\n此恨谁人与寄将。\n山馆寂寥天欲暮，凄凉。\n人转迢迢路转长。"
  ],
  [
    "定风波",
    "王琪",
    "把酒花前欲问天。\n春来秋去苦茫然。\n风雨满枝花满地。\n何事。\n却教纤草占流年。\n试把钿筝重促柱。\n无绪。\n酒阑清泪滴朱弦。\n赖有玉人相顾好。\n轻笑。\n却疑春色在婵娟。"
  ],
  [
    "祝英台・祝英台近",
    "王琪",
    "可堪妒柳羞花，下床都懒，便瘦也教春知道。"
  ],
  [
    "望江南・忆江南",
    "王琪",
    "江南柳，烟穗拂人轻。\n愁黛空长描不似，舞腰虽瘦学难成。\n天意与风情。\n攀折处，离恨几时平。\n已纵柔条萦客棹，更飞狂絮扑旗亭。\n三月乱莺声。"
  ],
  [
    "望江南・忆江南",
    "王琪",
    "江南酒，何处味偏浓。\n醉卧春风深巷里，晓寻香旆小桥东。\n竹叶满金锺。\n檀板醉，人面粉生红。\n青杏黄梅朱阁上，鲥鱼苦笋玉盘中。\n酩酊任愁攻。"
  ],
  [
    "望江南・忆江南",
    "王琪",
    "江南燕，轻扬绣帘风。\n二月池塘新社过，六朝宫殿旧巢空。\n颉颃恣西东。\n王谢宅，曾入绮堂中。\n烟径掠花飞远远，晓窗惊梦语匆匆。\n偏占杏园红。"
  ],
  [
    "望江南・忆江南",
    "王琪",
    "江南竹，清润绝纤埃。\n深径欲留双凤宿，後庭偏映小桃开。\n风月影徘徊。\n寒玉瘦，霜霰信相催。\n粉泪空流妆点在，羊车曾傍翠枝来。\n龙笛莫轻裁。"
  ],
  [
    "望江南・忆江南",
    "王琪",
    "江南草，如种复如描。\n深映落花莺舌乱，绿迷南浦客魂消。\n日日斗青袍。\n风欲转，柔态不胜娇。\n远翠天涯经夜雨，冷痕沙上带昏潮。\n谁梦与兰苕。"
  ],
  [
    "望江南・忆江南",
    "王琪",
    "江南雨，风送满长川。\n碧瓦烟昏沈柳岸，红绡香润入梅天。\n飘洒正潇然。\n朝与暮，长在楚峰前。\n寒夜愁敧金带枕，暮江深闭木兰船。\n烟浪远相连。"
  ],
  [
    "望江南・忆江南",
    "王琪",
    "江南水，江路转平沙。\n雨霁高烟收素练，风晴细浪吐寒花。\n迢递送星槎。\n名利客，飘泊未还家。\n西塞山前渔唱远，洞庭波上雁行斜。\n征棹宿天涯。"
  ],
  [
    "望江南・忆江南",
    "王琪",
    "江南岸，云树半晴阴。\n帆去帆来天亦老，潮生潮落日还沈。\n南北别离心。\n兴废事，千古一沾襟。\n山下孤烟渔市晓，柳边疏雨酒家深。\n行客莫登临。"
  ],
  [
    "望江南・忆江南",
    "王琪",
    "江南月，清夜满西楼。\n云落开时冰吐鉴，浪花深处玉沈钩。\n圆缺几时休。\n星汉迥，风露入新秋。\n丹桂不知摇落恨，素娥应信别离愁。\n天上共悠悠。"
  ],
  [
    "望江南・忆江南",
    "王琪",
    "江南雪，轻素剪云端。\n琼树忽惊春意早，梅花偏觉晓香寒。\n冷影褫清欢。\n蟾玉迥，清夜好重看。\n谢女联诗衾翠幕，子猷乘兴泛平澜。\n空惜舞英残。"
  ],
  [
    "失调名",
    "王琪",
    "金斗熨秋江。"
  ],
  [
    "一络索・一落萦",
    "陈凤仪",
    "蜀江春色浓如雾。\n拥双旌归去。\n海棠也似别君难，一点点、啼红雨。\n此去马蹄何处。\n沙堤新路。\n禁林赐宴赏花时，还忆著、西楼否。"
  ],
  [
    "阳台梦",
    "解",
    "仙姿本寓。\n十二峰前住。\n千里行云行雨。\n偶因鹤驭过巫阳。\n邂逅他、楚襄王。\n无端宋玉夸才赋。\n诬诞人心素。\n至今狂客到阳台。\n也有痴心，望妾入、梦中来。"
  ],
  [
    "点绛唇",
    "韩琦",
    "病起恹恹，画堂花谢添憔悴。\n乱红飘砌。\n滴尽胭脂泪。\n惆怅前春，谁向花前醉。\n愁无际。\n武陵回睇。\n人远波空翠。"
  ],
  [
    "维扬好",
    "韩琦",
    "二十四桥千步柳，春风十里上珠帘。"
  ],
  [
    "安阳好・忆江南",
    "韩琦",
    "安阳好，形势魏西州。\n曼衍山川环故国，升平歌吹沸高楼。\n和气镇飞浮。\n笼画陌，乔木几春秋。\n花外轩窗排远岫，竹间门巷带长流。\n风物更清幽。"
  ],
  [
    "安阳好・忆江南",
    "韩琦",
    "安阳好，戟户使君宫。\n白昼锦衣清宴处，铁楹丹榭画图中。\n壁记旧三公。\n棠讼悄，池馆北园通。\n夏夜泉声来枕簟，春来花气透帘栊。\n行乐兴何穷。"
  ],
  [
    "望江南・忆江南",
    "韩琦",
    "维杨好，灵宇有琼花。\n千点真珠擎素蕊，一环名玉破香葩。\n芳艳信难加。\n如雪貌，绰约最堪夸。\n疑是八仙乘皓月，羽衣摇曳上云车。\n来会列仙家。"
  ],
  [
    "失调名",
    "沈唐",
    "不是这，下辈无礼，都缘是我，自家遭逢。"
  ],
  [
    "雨中花・夜行船",
    "沈唐",
    "有谁念我、如今霜鬓，远赴边堠。\n……身在碧云西畔，情随陇水东流。"
  ],
  [
    "两同心",
    "杜安世",
    "巍巍剑外，寒霜覆林枝。\n望衰柳、尚色依依。\n暮天静、雁阵高飞。\n入碧云际。\n江山秋色，遣客心悲。\n蜀道嵰崄行迟。\n瞻京都迢递。\n听巴峡、数声猿啼。\n惟独个、未有归计。\n谩空怅望，每每无言，独对斜晖。"
  ],
  [
    "玉阑干",
    "杜安世",
    "珠帘怕卷春残景。\n小雨牡丹零欲尽。\n庭轩悄悄燕高空，风飘絮、绿苔侵径。\n欲将幽恨传愁信。\n想後期、无个凭定。\n几回独睡不思量，还悠悠、梦里寻趁。"
  ],
  [
    "浣溪沙",
    "杜安世",
    "模样偏宜掌上怜。\n云如双鬓玉如颜。\n身材轻妙眼儿单。\n幽会未成双怅望，深情欲诉两艰难。\n空教魂梦到巫山。"
  ],
  [
    "浣溪沙",
    "杜安世",
    "横画功夫想未全。\n双双文彩羽仪鲜。\n和鸣偕老是天然。\n暮雨并深流细草，暖风交颈傍清涟。\n羡他真个好因缘。"
  ],
  [
    "惜春令",
    "杜安世",
    "春梦无凭犹懒起。\n银烛尽、画帘低垂。\n小庭杨柳黄金翠，桃脸两三枝。\n妆阁慵梳洗。\n闷无绪、玉箫抛掷。\n絮飘纷纷人疏远，空对日迟迟。"
  ],
  [
    "惜春令",
    "杜安世",
    "今夕重阳秋意深。\n篱边散、嫩菊开金。\n万里霜天林叶坠，萧索动离心。\n臂上茱萸新。\n似旧年、堪赏光阴。\n百盏香醑且酬身。\n牛山会难寻。"
  ],
  [
    "踏莎行",
    "杜安世",
    "雨霁风光，春分天气。\n千花百草争明媚。\n画梁新燕一双双，玉笼鹦鹉爱孤睡。\n薜荔依墙，莓苔满地。\n青楼几处歌声丽。\n蓦然旧事上心头，无言敛皱眉山翠。"
  ],
  [
    "踏莎行",
    "杜安世",
    "夜雨朝晴，东风微冷。\n雕梁燕子闲相并。\n後园次第数芳菲，千香百艳年年定。\n步险楼高，人赊途迥。\n烟芜冉冉斜阳暝。\n红笺写尽寄无因，想伊不信人成病。"
  ],
  [
    "踏莎行",
    "杜安世",
    "嫩柳成阴，残花双舞。\n尘消院落新经雨。\n洞房深掩日长天，珠帘时有沈烟度。\n夜梦凄凉，晨妆薄注。\n香肌瘦尽宽金缕。\n到头终是恶因缘，当初只被多情误。"
  ],
  [
    "踏莎行",
    "杜安世",
    "闲院秋千，又还拆了。\n绿苔遍地青春老。\n画楼日晚燕归巢，红稀翠盛梅初小。\n窈窕身轻，怎禁烦恼。\n罗衣渐减怯风峭。\n韶华好景想多才，厌厌只为书音少。"
  ],
  [
    "端正好",
    "杜安世",
    "栏菊愁烟沾秋露。\n天微冷、双燕辞去。\n月明空照别离苦。\n透素光、穿朱户。\n夜来西风雕寒树。\n凭阑望、迢遥长路。\n花笺写就此情绪。\n特寄传、知何处。"
  ],
  [
    "端正好",
    "杜安世",
    "每逢春来长如病。\n玉容瘦、薄妆相称。\n双欢未经成孤令。\n奈厚约、全无定。\n众禽啾唧声愁听。\n相思事、多少春恨。\n孤眠帐外银缸耿。\n透一点、炉烟暝。"
  ],
  [
    "端正好",
    "杜安世",
    "露落风高桐叶坠。\n小庭院、秋凉佳气。\n兰堂聚饮华筵启。\n罢令曲、呈珠缀。\n晚天行云凝香袂。\n新声内、分明心意。\n玉炉初喷檀烟起。\n敛愁在、双蛾翠。"
  ],
  [
    "端正好",
    "杜安世",
    "野禽林栖啾唧语。\n闲庭院、残阳将暮。\n兰堂静悄珠帘窣。\n想玉人、归何处。\n喜鹊几回薄无据。\n愁都在、双眉头聚。\n凄凉方感孤鸳侣。\n对夜永、成愁绪。"
  ],
  [
    "菩萨蛮",
    "杜安世",
    "游丝欲堕还重上。\n春残日永人相望。\n花共燕争飞。\n青梅细雨枝。\n离愁终未解。\n忘了依前在。\n拟待不寻思。\n刚眠梦见伊。"
  ],
  [
    "菩萨蛮",
    "杜安世",
    "锦机织了相思字。\n天涯路远无由寄。\n寒雁只衔芦。\n何曾解寄书。\n缄封和血泪。\n目断西江水。\n拟欲托双鱼。\n问君情有无。"
  ],
  [
    "丑奴儿・采桑子",
    "杜安世",
    "樱桃谢了梨花发，红白相催。\n燕子归来。\n几处风帘绣户开。\n人生乐事知多少，且酌金杯。\n管咽声哀。\n慢引萧娘舞一回。"
  ],
  [
    "凤衔杯",
    "杜安世",
    "人生不似月初圆。\n叹分飞、容易经年。\n凄惨断云片雨、□□□。\n□□□、□□□。\n金钵小，玉槽悭。\n想至今、谁为相怜。\n多少旧欢往事、一潸然。\n空牵惹、病缠绵。"
  ],
  [
    "凤衔杯",
    "杜安世",
    "留花不住怨花飞。\n向南园、情绪依依。\n可惜倚红斜白、一枝枝。\n经宿雨、暮江披。\n凭朱槛，把金卮。\n对芳丛、惆怅多时。\n何况旧欢新恨、阻心期。\n空满眼、是相思。"
  ],
  [
    "少年游",
    "杜安世",
    "小轩深院是秋时。\n风叶堕高枝。\n疏帘静永，薄帷清夜，暑退觉寒微。\n凄凉天气离愁意，音书杳难期。\n多情成病不须医。\n更憔悴、转寻思。"
  ],
  [
    "玉楼春",
    "杜安世",
    "玉烛光明正旦好。\n斗柄东回春太早。\n岭寒犹锁去年梅，江暖新催今岁草。\n蜀国熙熙冬令杪。\n更喜寿阳新梦觉。\n玉杯齐举乐音谐，遥想金阶天仗晓。"
  ],
  [
    "玉楼春",
    "杜安世",
    "风解池冰蝉翅薄。\n庭树枝枯笼翠萼。\n背寒迎暖起犹慵，闲卷珠帘凭画阁。\n晴景融融烟漠漠。\n天际行人乖信约。\n病容先怯见春来，长到恁时添瘦削。"
  ],
  [
    "玉楼春",
    "杜安世",
    "晴景融融春色浅。\n落尽梅花千万片。\n小池冰解水纹生，消息未闻梁上燕。\n楼倚轻寒风力软。\n目断孤云天自远。\n又还依旧去年时，寂寞病容人怪见。"
  ],
  [
    "玉楼春",
    "杜安世",
    "三月牡丹呈艳态。\n壮观人间春世界。\n鲛绡玉槛作扃栊，淹雅洞中王母队。\n不奈风吹兼日㬠。\n国貌天香无物赛。\n直须共赏莫轻孤，回首万金何处买。"
  ],
  [
    "玉楼春",
    "杜安世",
    "纶命忽从天上至。\n便绾兵权辞漕计。\n汉廷起草旧郎官，蜀部坐筹新将帅。\n红旆碧幢春色里。\n娇马嘶风花片坠。\n送行今日短亭中，恼乱故人须尽醉。"
  ],
  [
    "玉楼春",
    "杜安世",
    "春景抛人无处问。\n多谢石榴花又喷。\n茜罗揉出碎英繁，红蜡缕成香萼润。\n血色新裙羞莫近。\n密叶柔条相间衬。\n雨馀寂寞假山傍，乡国尚遥西海信。"
  ],
  [
    "玉楼春",
    "杜安世",
    "三月初三春渐老。\n遍地残花风暗扫。\n命俦啸侣拥笙歌，临水泛觞游宴好。\n浮利浮名何足道。\n丽景芳时须笑傲。\n今年不似去年欢，云海路长天杳杳。"
  ],
  [
    "河满子",
    "杜安世",
    "细雨裛开红杏，新妆粉面鲜明。\n东君何事交来早，更无绿叶同荣。\n独倚青楼吟赏，目前无限轻盈。\n命薄不依栏槛，或占郊坰。\n清香繁艳真堪爱，枉教寂寞凋零。\n相次牡丹芍药，王孙谁道多情。"
  ],
  [
    "河满子",
    "杜安世",
    "柳嫩不禁摇动，梅残尽任飘零。\n雨馀天气来深院，向阳纤草重青。\n寂寞小桃初绽，两三枝上红英。\n又见云中归雁，断续和鸣。\n年年依旧无情绪，镇长冷落银屏。\n不语闲寻往事，微风频动帘旌。"
  ],
  [
    "更漏子",
    "杜安世",
    "雪肌轻，花脸薄。\n愁困不忺梳掠。\n眉翠袅，眼波长。\n偎人言语香。\n看难厌，怜不足。\n苦恨别离何速。\n珠树远，彩鸾孤。\n今生重见无。"
  ],
  [
    "更漏子",
    "杜安世",
    "脸如花，花不笑。\n双脸胜花能笑。\n肌似玉，玉非温。\n肌温胜玉温。\n既相逢，情不重。\n何似当初休共。\n情既重，却分飞。\n争如不见伊。"
  ],
  [
    "更漏子",
    "杜安世",
    "镂金环，连玉珥。\n颗颗蚌蛤相缀。\n偎粉面，映莲腮。\n露浓花正开。\n冷光凝，员影重。\n几度偷期摇动。\n山枕上，恐人知。\n摘嫌纤手迟。"
  ],
  [
    "喜迁莺",
    "杜安世",
    "花不尽，柳无穷。\n应与我心同。\n觥船一棹百分空。\n何处不相逢。\n朱弦悄。\n知音少。\n天若有情应老。\n劝君看取利名场。\n今古梦忙忙。"
  ],
  [
    "胡捣练",
    "杜安世",
    "数枝半敛半开时，洞阁晓妆新注。\n宝香格艳姿天赋。\n甘被群芳妒。\n狂风横雨且相饶，又恐有彩云迎去。\n牵破少年心情，无计为长主。"
  ],
  [
    "少年游",
    "杜安世",
    "小楼归燕又黄昏。\n寂寞锁高门。\n轻风细雨，惜花天气，相次过春分。\n画堂无绪，初燃绛蜡，罗帐掩馀薰。\n多情不解怨王孙。\n任薄、一从君。"
  ],
  [
    "凤栖梧・蝶恋花",
    "杜安世",
    "整顿云鬟初睡起。\n庭院无风，尽日帘垂地。\n画阁巢新燕声喜。\n杨花狂散无拘系。\n近来早是添憔悴。\n金缕衣宽，赛过宫腰细。\n苒苒光阴似流水。\n春残莺老人千里。"
  ],
  [
    "凤栖梧・蝶恋花",
    "杜安世",
    "池上新秋帘幕卷。\n菡萏娇红，鉴里西施面。\n衰柳摇风尚柔软。\n眠沙临清浅。\n新翻归翅云间燕。\n满地槐花，尽日蝉声乱。\n独倚阑干暮山远。\n一场寂寞无人见。"
  ],
  [
    "凤栖梧・蝶恋花",
    "杜安世",
    "闲上江楼初雨过。\n满袖清风，微散谁知我。\n莲脸佳人颜未破。\n沙洲两两鸳鸯卧。\n时有渔歌相应和。\n叠秀危横，黛拨山千朵。\n一片凄凉无计那。\n离愁还有些些个。"
  ],
  [
    "凤栖梧・蝶恋花",
    "杜安世",
    "惆怅留春留不住。\n欲到清和，背我堂堂去。\n飞絮落花和细雨。\n凄凉庭院流莺度。\n更被闲愁相赚误。\n梦断高唐，回首桃源路。\n一饷沈吟无意绪。\n分明往事今何处。"
  ],
  [
    "浪淘沙",
    "杜安世",
    "後约无凭。\n往事堪惊。\n秋蛩永夜绕床鸣。\n展转寻思求好梦，还又难成。\n愁思若浮云。\n消尽重生。\n佳人何处独盈盈。\n可惜一天无用月，照空为谁明。"
  ],
  [
    "浪淘沙",
    "杜安世",
    "又是春暮。\n落花飞絮。\n子规啼尽断肠声，秋千庭院，红旗彩索，淡烟疏雨。\n念念相思苦。\n黛眉长聚。\n碧池惊散睡鸳鸯，当初容易分飞去。\n恨孤儿欢侣。"
  ],
  [
    "浪淘沙",
    "杜安世",
    "帘外微风。\n云雨回踪。\n银釭烬冷锦帏中。\n枕上深盟，年少心事，陡顿成空。\n岭外白头翁。\n到没由逢。\n一床鸳被叠香红。\n明月满庭花似绣，闷不见虫虫。"
  ],
  [
    "行香子",
    "杜安世",
    "黄金叶细，碧玉枝纤。\n初暖日、当乍晴天。\n向武昌溪畔，於彭泽门前。\n陶潜影，张绪态，两相牵。\n数株堤面，几树桥边。\n嫩垂条、絮荡轻绵。\n系长江舴艋，拂深院秋千。\n寒食下，半和雨，半和烟。"
  ],
  [
    "巫山一段云",
    "杜安世",
    "笑拟条风戏，装迟谷雨催。\n彩云飞下柳楼台。\n千朵一时开。\n惜恐尘埃染，惊疑紫府来。\n有时香喷入人怀。\n魂断客徘徊。"
  ],
  [
    "生查子",
    "杜安世",
    "关山魂梦长，寒雁音书少。\n两鬓可怜青，只为相思老。\n归傍碧纱窗，说向人人道。\n真个别离难，不似相逢好。"
  ],
  [
    "贺圣朝",
    "杜安世",
    "东君造物无凝滞。\n芳容相替。\n杏花桃萼一时开，就中明媚。\n绿丛金朵，枝长叶细。\n称花王相待。\n万般堪爱，暂时见了，断肠无计。"
  ],
  [
    "贺圣朝",
    "杜安世",
    "牡丹盛拆春将暮。\n群芳羞妒。\n几时流落在人间，半间仙露。\n馨香艳冶，吟看醉赏，叹谁能留住。\n莫辞持烛夜深深，怨等闲风雨。"
  ],
  [
    "苏幕遮",
    "杜安世",
    "尽思量，还叵耐。\n因甚当初，故故相招买。\n早是幽欢多障碍。\n更遣分飞，脉脉如天外。\n有心怜，无计奈。\n两处厌厌，一点虚恩爱。\n独上高楼临暮霭。\n凭暖朱阑，这意无人会。"
  ],
  [
    "渔家傲",
    "杜安世",
    "微雨初收月映云。\n巢栖燕子欲黄昏。\n花片不飞风力困。\n春色尽。\n蜡梅枝上樱□嫩。\n谁撼金环锁深洞。\n薰馀乍厌锦衾温。\n消灭玉肌谁与问。\n朱明近。\n日长无事添闲闷。"
  ],
  [
    "渔家傲",
    "杜安世",
    "疏雨才收淡泞天。\n微云绽处月婵娟。\n寒雁一声人正远。\n添幽怨。\n那堪往事思量遍。\n谁道绸缪两意坚。\n水萍风絮不相缘。\n舞鉴鸾肠虚寸断。\n芳容变。\n好将憔悴教伊见。"
  ],
  [
    "渔家傲",
    "杜安世",
    "每到春来长如病。\n玉容瘦与薄妆称。\n不惯被人抛掷。\n思当本。\n奈向後期全无定。\n早是厌厌愁欲凝。\n花间众禽愁难听。\n天赋多情翻成恨。\n有谁问。\n花屏一点炉烟暝。"
  ],
  [
    "剔银灯",
    "杜安世",
    "昨夜一场风雨。\n催促牡丹归去。\n孙武宫中，石崇楼下，多情怎生为主。\n真疑洛浦。\n云水算、杳无重数。\n独倚阑干凝伫。\n香片乱沾尘土。\n争似当初，不曾相见，免恁恼人肠肚。\n绿丛无语。\n空留得、宝刀翦处。"
  ],
  [
    "临江仙",
    "杜安世",
    "太史占天云物好，初阳律合黄锺。\n日缠南极北郊风。\n雪花先柳絮，飞舞透帘栊。\n圣运时和兼岁稔，歌欢处处皆同。\n簪声相庆晓光中。\n金炉红兽炭，一举寿杯空。"
  ],
  [
    "临江仙",
    "杜安世",
    "遍地残花庭院静，流莺对对相过。\n万条风柳间婆娑。\n樱桃初弄色，萱草自成窠。\n早是芳菲时节晚，追游期会无多。\n眉山敛翠近秋波。\n日长初睡起，愁与病相和。"
  ],
  [
    "朝玉阶・朝天子",
    "杜安世",
    "春色欺人拂眼清。\n柳条绿丝软，雪花轻。\n黄金才钺掩银屏。\n阴沈深院静，语娇莺。\n美人春困宝钗横。\n惜花芳态，泪盈盈。\n风流何处最多情。\n千金一笑，须信倾城。"
  ],
  [
    "朝玉阶・朝天子",
    "杜安世",
    "帘卷春寒小雨天。\n牡丹花落尽，悄庭轩。\n高空双燕舞翩翩。\n无风轻絮坠，暗苔钱。\n拟将幽怨写香笺。\n中心多少事，语难传。\n思量真个恶因缘。\n那堪长梦见，在伊边。"
  ],
  [
    "卜算子",
    "杜安世",
    "深院花铺地。\n淡淡阴天气。\n水榭风亭朱明景，又别是、愁情味。\n有情奈无计。\n漫惹成憔悴。\n欲把罗巾暗传寄。\n细认取、斑点泪。"
  ],
  [
    "卜算子",
    "杜安世",
    "尊前一曲歌。\n歌里千重意，才欲歌时泪已流，恨应更、多於泪。\n试问缘何事。\n不语如痴醉。\n我亦情多不忍闻，怕和我、成憔悴。"
  ],
  [
    "瑞鹧鸪",
    "杜安世",
    "夜来风雨损馀芳。\n数片衰红落槛傍。\n媚景背人容易去，半轩飞絮日空长。\n从来不信相思切，及至如今倍感伤。\n独立黄昏绣帘外，可堪新月露圆光。"
  ],
  [
    "燕归梁",
    "杜安世",
    "风摆红绦卷画帘。\n宝鉴慵拈。\n日高梳洗几时忺。\n金盆水，弄纤纤。\n髻云松衣斜褪，和娇懒、瘦岩岩。\n离愁更被宿酲兼。\n空赢得，病厌厌。"
  ],
  [
    "菊花新",
    "杜安世",
    "怎奈花残又莺老。\n槛里青梅数枝小。\n新荷长池沼。\n当晴昼、燕子声闹。\n亭栏花绽颜色好。\n风雨催催、等闲开了。\n酒醒暗思量，无个事、甚刚烦恼。"
  ],
  [
    "菊花新",
    "杜安世",
    "坐卧双眉镇长敛。\n绣户初开花满院。\n罗帏翠屏空，风微动、玉炉烟飐。\n儿夫心肠多薄幸，百计思、难为拘捡。\n几回向伊言，交今後、更休抛闪。"
  ],
  [
    "鹊桥仙",
    "杜安世",
    "别离情绪，多方开解，却免厌厌似醉。\n楼高终日倚阑干，目断有、千山万水。\n妖娆薄媚，不禁抛摆，渐觉肌肤瘦悴。\n当初相见偶然间，不唤作、如今恁地。"
  ],
  [
    "鹊桥仙",
    "杜安世",
    "日长天气，深深庭院，又是春愁滋味。\n池边昨夜雨兼风，战红杏、馀香乱坠。\n阴阴亭榭，暖烟轻柳，万缕黄金窣地。\n一双新燕却重来，但暗把、罗巾掩泪。"
  ],
  [
    "虞美人",
    "杜安世",
    "红颜绿鬓催人老。\n世事何时了。\n君心天意与年光。\n春花未遍已秋霜。\n为谁忙。\n樽前正好闲风月。\n莫话生离别。\n直饶终日踏红尘。\n浮名浮利枉劳神。\n更愁萦。"
  ],
  [
    "虞美人",
    "杜安世",
    "江亭春晚芳菲尽。\n行色青天近。\n画桥杨柳也多情。\n暗抛飞絮惹前行。\n路尘清。\n彤庭早晚瞻虞舜。\n遥听恩迁峻。\n二年歌宴绮罗人。\n片云疏雨忍漂沦。\n泪沾巾。"
  ],
  [
    "虞美人",
    "杜安世",
    "炉香昼永龙烟白。\n风动金鸾额。\n画屏细展小山川。\n睡容初起枕痕圆。\n坠花钿。\n楼高不及烟霄半。\n望尽相思眼。\n艳阳刚爱挫愁天。\n故生芳草碧云连。\n怨王孙。"
  ],
  [
    "凤栖梧・蝶恋花",
    "杜安世",
    "秋日楼台在空际。\n画角声沈，历历寒更起。\n深院黄昏人独自。\n想伊遥共伤前事。\n懊恼当初无算计。\n些子欢娱，多少凄凉味。\n相去江山千万里。\n一回东望心如醉。"
  ],
  [
    "凤栖梧・蝶恋花",
    "杜安世",
    "任在芦花最深处。\n浪静风恬，又泛轻舟去。\n去到滩头遇俦侣。\n散唱狂歌鱼未取。\n不把身心干时务。\n一副轮竿，莫笑闲家具。\n待拟观光佐明主。\n将甚医他民病苦。"
  ],
  [
    "凤栖梧・蝶恋花",
    "杜安世",
    "别浦迟留恋清浅。\n菱蔓荷花，尽日妨钩线。\n向晚澄江静如练。\n风送归帆飞似箭。\n鸥鹭相将是家眷。\n坐对云山，一任炎凉变。\n定是寰区又清宴。\n不见龙骧波上战。"
  ],
  [
    "凤栖梧・蝶恋花",
    "杜安世",
    "闲把浮生细思算。\n百岁光阴，梦里销除半。\n白首为郎休浩叹。\n偷安自喜身强健。\n多少英贤裨圣旦。\n一个非才，深谢容疏懒。\n席上清歌珠一串。\n莫教欢会轻分散。"
  ],
  [
    "凤栖梧・蝶恋花",
    "杜安世",
    "新月羞光影庭树。\n窗外芭蕉，数点黄昏雨。\n何事秋来无意绪。\n玉容寂寞双眉聚。\n一点银釭扃绣户。\n莎砌寒蛩，历历啼声苦。\n孤枕夜长君信否。\n披衣顒坐魂飞去。"
  ],
  [
    "忆汉月",
    "杜安世",
    "红杏一枝遥见。\n凝露粉愁香怨。\n吹开吹谢任春风，恨流莺、不能拘管。\n曲池连夜雨，绿水上、碎红千片。\n直拟移来向深院。\n任凋零、不孤双眼。"
  ],
  [
    "诉衷情",
    "杜安世",
    "烧残绛蜡泪成痕。\n街鼓报黄昏。\n碧云又阻来信，廊上月侵门。\n愁永夜，拂香茵。\n待谁温。\n梦兰憔悴，掷果凄凉，两处消魂。"
  ],
  [
    "朝中措",
    "杜安世",
    "养花天气近清明。\n丝雨酿寒轻。\n满眼春工如绣。\n消磨不尽离情。\n行行又宿，小桃旧坞，芳草邮亭。\n唤起两眉新恨。\n绿杨深处啼莺。"
  ],
  [
    "减字木兰花",
    "元绛",
    "绿杨阴下。\n短帽轻衫行信马。\n过尽春风。\n踏尽青青打尽红。\n舞鸾歌凤。\n人面湖光红影动。\n醉眼归时。\n人在朱楼曲角西。"
  ],
  [
    "渔家傲",
    "程师孟",
    "折柳赠君君且住。"
  ],
  [
    "望江南・忆江南",
    "陈朴",
    "中黄宝，须向胆中求。\n春帝令行生万物，乾坤膝下与吾俦。\n百脉自流通。\n施造化，左右火双抽。\n浩浩腾腾充宇宙，苦烟袅袅上环楼。\n夫妇渐相谋。"
  ],
  [
    "望江南・忆江南",
    "陈朴",
    "玄珠降，丹窟在中宫。\n九候息调重九数，赤波忽迸太阳东。\n心肾始交通。\n逢六变，重六息阴功。\n火自海门朝帝坐，水从莲沼佐丁公。\n紫电透玲珑。"
  ],
  [
    "望江南・忆江南",
    "陈朴",
    "毛发落，丹左运行阳。\n胎色渐红阴渐小，推移岁运助乾刚。\n育火养中央。\n成物象，五岳辨微茫。\n出入尚迟形尚小，晨昏天籁奏笙簧。\n常饮玉壶浆。"
  ],
  [
    "望江南・忆江南",
    "陈朴",
    "丹往右，四转运行阴。\n逢六闭藏阳户气，玉关泉透合丁壬。\n龟戏任浮沉。\n时出入，无碍贯他心。\n游戏神通常出面，圆光周匝绕千寻。\n寒暑不相侵。"
  ],
  [
    "望江南・忆江南",
    "陈朴",
    "珠自右，飞电入丹城。\n内养婴儿盈尺象，时逢九数采阳精。\n火向水中生。\n烧鬼岳，紫殿势峥嵘。\n随意出游寰海内，寐如砂碛卧长鲸。\n时序与偕行。"
  ],
  [
    "望江南・忆江南",
    "陈朴",
    "日精满，阴魄化无形。\n每遇月圆开北户，神龟时饮碧瑶玲。\n形魄岂能停。\n阳砂赤，阴粉色微青。\n粉换肉肌砂换骨，凡胎换尽圣胎灵。\n飞举似流星。"
  ],
  [
    "望江南・忆江南",
    "陈朴",
    "形透日，七转任飞腾。\n幽入深岩图宴坐，息无来去使神凝。\n却粒著奇能。\n生神火，返本气清澄。\n九候浴时开地户，月中取火日求冰。\n五内换重新。"
  ],
  [
    "望江南・忆江南",
    "陈朴",
    "内外遍，八转始还元。\n地带长垂生坎户，周行胎息贯天门。\n太始道方存。\n纯一体，黑赤气常喷。\n丹火发来烧内境，冷泉深处浴猴孙。\n神水赤龟吞。"
  ],
  [
    "望江南・忆江南",
    "陈朴",
    "丹九转，纯一太初颜。\n内外无为常抱朴，纵横海外与人间。\n功行积丘山。\n青阙诏，玉简赐金环。\n饮罢刀圭乘羽驾，旌幢箫鼓过天关。\n朝帝列仙班。"
  ],
  [
    "西江月",
    "张伯端",
    "内药还同外药，内通外亦须通。\n丹头和合类相同。\n温养两般作用。\n内有天然真火，炉中赫赫长红。\n外炉增减要勤功。\n妙绝无过真种。"
  ],
  [
    "西江月",
    "张伯端",
    "此道至神至圣，忧君分薄难消。\n调和铅汞不终朝。\n早睹玄珠形兆。\n志士若能修炼，何妨在市居朝。\n工夫容易药非遥。\n说破人须失笑。"
  ],
  [
    "西江月",
    "张伯端",
    "白虎首经至宝，华池神水真金。\n故知上善利源深。\n不比寻常药品。\n若要修成九转，先须炼己持心。\n依时采取定浮沈。\n进火须防危甚。"
  ],
  [
    "西江月",
    "张伯端",
    "若要真铅留汞，亲中不离家臣。\n木金间隔会无因。\n须仗媒人勾引。\n本性爱金顺义，金情恋木慈仁。\n相吞相陷却相亲。\n始觉男儿有孕。"
  ],
  [
    "西江月",
    "张伯端",
    "二八谁家姹女，九三何处郎君。\n自称木液与金精。\n遇土却成三性。\n更假丁公煅炼，夫妻始结欢情。\n河车不敢暂留停。\n运入昆仑峰顶。"
  ],
  [
    "西江月",
    "张伯端",
    "七返朱砂反本，九还金液还真。\n休将寅子数坤申。\n但要五行成准。\n本是水银一味，周流遍历诸辰。\n阴阳数足自通神。\n出入岂离玄牝。"
  ],
  [
    "西江月",
    "张伯端",
    "雄里内含雌质，负阴抱却阳精。\n两般和合药方成。\n点化魄纤魂胜。\n信道金丹一粒，蛇吞立变龙形。\n鸡餐亦乃化鸾鹏。\n飞入真阳清境。"
  ],
  [
    "西江月",
    "张伯端",
    "天地才经否泰，朝昏好识屯蒙。\n辐来辏毂水朝宗。\n妙在抽添运用。\n得一万般皆毕，休分南北西东。\n损之又损慎前功。\n命宝不宜轻弄。"
  ],
  [
    "西江月",
    "张伯端",
    "冬至一阳来服，三旬增一阳爻。\n月中复卦溯晨潮。\n望罢乾终姤兆。\n日又别为寒暑，阳生复起中宵。\n午时姤象一阴朝。\n炼药须知昏晓。"
  ],
  [
    "西江月",
    "张伯端",
    "不辨五行四象，那分朱汞铅银。\n修丹火候未曾闻。\n早便称呼居隐。\n不背自思己错，更将错路教人。\n误他永劫在迷津。\n似恁欺心安忍。"
  ],
  [
    "西江月",
    "张伯端",
    "德行修逾八百，阴功积满三千。\n均齐物我与亲冤。\n始合神仙本愿。\n虎兕刀兵不害，无常火宅难牵。\n宝符降後去朝天。\n稳驾鸾车凤辇。"
  ],
  [
    "西江月",
    "张伯端",
    "牛女情缘道合，龟蛇类秉天然。\n蟾乌遇朔合婵娟。\n二气相资运转。\n本是乾坤妙用，谁能达此深渊。\n阳阴否隔却成愆。\n怎得天长地远。"
  ],
  [
    "西江月",
    "张伯端",
    "丹是色身至宝，炼成变化无穷。\n更於性上究真宗。\n决了死生妙用。\n不待他身後世，现前获福神通。\n自从龙虎著斯功。\n尔後谁能继踵。"
  ],
  [
    "西江月",
    "张伯端",
    "妄想不须强灭，真如何必希求。\n本源自性佛齐修。\n迷悟岂拘先後。\n悟则刹那成佛。\n迷则万劫沦流。\n若能一念契真修。\n灭尽恒沙罪垢。"
  ],
  [
    "西江月",
    "张伯端",
    "本自无生无灭，强将生灭区分。\n只如罪福亦何根。\n妙体何曾增损。\n我有一轮明镜，从来只为蒙分。\n今朝磨莹照乾坤。\n万象超然难隐。"
  ],
  [
    "西江月",
    "张伯端",
    "我性入诸佛性，诸方佛性皆然。\n亭亭蟾影照寒泉。\n一月千潭普现。\n小则毫分莫识，大时遍满三千。\n高低不约信方圆。\n说甚短长深浅。"
  ],
  [
    "西江月",
    "张伯端",
    "法法法元无法，空空空亦非空。\n静喧语默本来同。\n梦里何曾说梦。\n有用用中无用，无功功里施功。\n还如果熟自然红。\n莫问如何修种。"
  ],
  [
    "西江月",
    "张伯端",
    "善恶一时妄念，荣枯都不关心。\n晦明隐显任浮沈。\n随分肌餐渴饮。\n神静湛然常寂，不妨坐卧歌吟。\n一池秋水碧仍深。\n风动鱼惊尽任。"
  ],
  [
    "西江月",
    "张伯端",
    "对镜不须强灭，假名权立菩提。\n色空明暗本来齐。\n真妄体分两种。\n悟则便名静土，更无天竺曹溪。\n谁言极乐在天西。\n了则弥陀出世。"
  ],
  [
    "西江月",
    "张伯端",
    "人我众生寿者，宁分彼此高低。\n法身通照没吾伊。\n念念体分同异。\n见是何曾是是，闻非未必非非。\n往来诸用不相知。\n生死谁能碍你。"
  ],
  [
    "西江月",
    "张伯端",
    "住想修行布施，果报不离天人。\n恰如仰箭射浮云。\n坠落祗缘力尽。\n争似无为实相，还须返朴归淳。\n境忘情性任天真。\n以证无生法忍。"
  ],
  [
    "西江月",
    "张伯端",
    "鱼兔若还入手，自然忘却筌蹄。\n渡河筏子上天梯。\n到彼悉皆遗弃。\n未悟须凭言说，悟来言说皆非。\n虽然四句属无为。\n此等何须脱离。"
  ],
  [
    "西江月",
    "张伯端",
    "悟了莫求寂灭，随缘只接群迷。\n寻常邪见及提携。\n方便指归实际。\n五眼三身四智，六度万行修齐。\n圆光一颗好摩尼。\n利物兼能自利。"
  ],
  [
    "西江月",
    "张伯端",
    "我见时人说性，只夸口急酬机。\n及逢境界转痴迷。\n又与愚人何异。\n说得便须行得，方名言行无亏。\n能将慧剑斩魔魑。\n此号如来正智。"
  ],
  [
    "西江月",
    "张伯端",
    "欲了无生妙道，莫如自见真心。\n真心无相亦无音。\n清净法身只恁。\n此道非无外有，非中亦莫求寻。\n二边俱遣弃中心。\n见了名为上品。"
  ],
  [
    "凤栖梧・蝶恋花",
    "卢氏",
    "蜀道青天烟霭翳。\n帝里繁华、迢递何时至。\n回望锦川挥粉泪。\n凤钗斜亸乌云腻。\n钿带双垂金缕细。\n玉佩玎珰，露滴寒如水。\n从此鸾妆添远意。\n画眉学得遥山翠。"
  ],
  [
    "家山好",
    "刘述",
    "挂冠归去旧烟萝。\n闲身健，养天和。\n功名富贵非由我，莫贪他。\n这歧路、足风波。\n水晶宫里家山好，物外胜游多。\n晴溪短棹，时时醉唱里棱罗。\n天公奈我何。"
  ],
  [
    "沁园春",
    "王拱辰",
    "华发青云。"
  ],
  [
    "好事近",
    "蔡襄",
    "瑞雪满京都，宫殿尽成银阙。\n常对素光遥望，是江梅时节。\n如今江上见寒梅，幽香自清绝。\n重看落英残艳，想飘零如雪。"
  ],
  [
    "踏莎行",
    "韩绛",
    "嵩峤云高，洛川波暖。\n举头乔木森无断。\n□□□雨绝风尘，小桥频过春渠满。\n□□离宫，□棱斗焕。\n万家罗绮多游伴。\n□□□□自风□，□□是处喧弦管。"
  ],
  [
    "菩萨蛮",
    "李师中",
    "子规啼破城楼月。\n画船晓载笙歌发。\n两岸荔枝红。\n万家烟雨中。\n佳人相对泣。\n泪下罗衣湿。\n从此信音稀。\n岭南无雁飞。"
  ],
  [
    "喜长新",
    "王益柔",
    "秋云朔吹晓徘徊。\n雪照楼台。\n梁王宴召有邹枚。\n相如独逞雄才。\n明烛薰炉香暖，深劝金杯。\n庭前粉艳有寒梅。\n一枝昨夜先开。"
  ],
  [
    "西江月",
    "韩维",
    "早岁相期林下，高年同在尊前。\n风花绣舞乍晴天。\n绿蚁新浮酒面。\n身外虚名电转，人间急景梭传。\n当筵莫惜听朱弦。\n一品归来强健。"
  ],
  [
    "踏莎行",
    "韩维",
    "归雁低空，游蜂趁暖。\n凭高目向西云断。\n具茨山外夕阳多，展江亭下春波满。\n双桂情深，千花明焕。\n良辰谁是同游伴。\n辛夷花谢早梅开。\n应须次第调弦管。"
  ],
  [
    "减字木兰花",
    "韩维",
    "和风动□。\n□□新年□入手。\n世事尘□。\n□□□情近酒□。\n水开湖□。\n□□笙歌波面起。\n相与排□。\n□□□胜特地□。"
  ],
  [
    "浪淘沙",
    "韩维",
    "饱食日□□。\n□上危亭。\n东风昨夜入□□。\n□□雪晴云□□，□遍银屏。\n回首叹劳生。\n□鼎相承。\n皇恩早晚□□□。\n□□陂边垂钓手，不负幽情。"
  ],
  [
    "胡捣练令・胡捣练",
    "韩维",
    "夜来风横雨飞狂，满地闲花衰草。\n燕子渐归春悄。\n帘幕垂清晓。\n天将佳景与闲人，美酒宁嫌华皓。\n留取旧时欢笑。\n莫共秋光老。"
  ],
  [
    "失调名",
    "韩维",
    "轻云薄雾。\n散作催花雨。"
  ],
  [
    "失调名",
    "韩维",
    "兄弟对举杯。"
  ],
  [
    "阮郎归",
    "司马光",
    "渔舟容易入春山。\n仙家日月闲。\n绮窗纱幌映朱颜。\n相逢醉梦间。\n松露冷，海霞殷。\n匆匆整棹还。\n落花寂寂水潺潺。\n重寻此路难。"
  ],
  [
    "西江月",
    "司马光",
    "宝髻松松挽就，铅华淡淡妆成。\n青烟翠雾罩轻盈。\n飞絮游丝无定。\n相见争如不见，有情何似无情。\n笙歌散後酒初醒。\n深院月斜人静。"
  ],
  [
    "临江仙",
    "苏氏",
    "一夜东风穿绣户，融融暖应佳时。\n春来何处最先知。\n平明堤上柳。\n染遍郁金枝。\n姊妹嬉游时节近，今朝应怨来迟。\n凭谁说与到家期。\n玉钗头上胜，留待远人归。"
  ],
  [
    "更漏子",
    "苏氏",
    "小阑干，深院宇。\n依旧当时别处。\n朱户锁，玉楼空。\n一帘霜日红。\n弄珠江，何处是，望断碧云无际。\n凝泪眼，出重城。\n隔溪羌笛声。"
  ],
  [
    "鹊桥仙",
    "苏氏",
    "星移斗转，玉蟾西下，渐觉东郊向晓。\n马嘶人语隔霜林，望千里、长安古道。\n珠宫姊妹，相逢方信，别後十分瘦了。\n上林归去正花时，争奈向、花前又老。"
  ],
  [
    "踏莎行",
    "苏氏",
    "孤馆深沈，晓寒天气。\n解鞍独自阑干倚。\n暗香浮动月黄昏，落梅风送沾衣袂。\n待写红笺，凭谁与寄。\n先教觅取嬉游地。\n到家正是早春时，小桃花下拼沈醉。"
  ],
  [
    "清平乐",
    "刘敞",
    "小山丛桂。\n最有留人意。\n拂叶攀花无限思。\n雨湿浓香满袂。\n别来过了秋光。\n翠帘昨夜新霜。\n多少月宫闲地，娥与借微芳。"
  ],
  [
    "踏莎行",
    "刘敞",
    "蜡炬高高，龙烟细细。\n玉楼十二门初闭。\n疏帘不卷水晶寒，小屏半掩琉璃翠。\n桃叶新声，榴花美味。\n南山宾客东山妓。\n利名不肯放人闲，忙中偷取工夫醉。"
  ],
  [
    "导引",
    "王",
    "忆玉清景，繁盛极当时。\n千古事难追。\n汉家别庙秋风起，空出奉宸衣。\n三山浮海日晖晖。\n羽盖共云飞。\n灵宫旧是栖真处，还望玉舆归。"
  ],
  [
    "发引",
    "王",
    "玉宸朝晚，忽掩赭黄衣。\n愁雾锁金扉。\n蓬莱待得仙丹至，人世已成非。\n龙轩天仗转西畿。\n旌旆入云飞。\n望陵宫女垂红泪，不见翠舆归。"
  ],
  [
    "发引",
    "王",
    "上林春晚，曾是奉宸游。\n水殿戏龙舟。\n玉箫吹断催仙驭，一去隔千秋。\n游人重到曲江头。\n事往涕难收。\n空馀御幄传觞处，依旧水东流。"
  ],
  [
    "蝶恋花",
    "韩缜姬",
    "香作风光浓著露。\n正恁双栖，又遣分飞去。\n密诉东君应不许。\n泪波一洒奴衷素。"
  ],
  [
    "浪淘沙",
    "裴湘",
    "雁塞说并门。\n郡枕西汾。\n山形高下远相吞。\n古寺楼台依碧嶂，烟景遥分。\n晋庙锁溪云。\n箫鼓仍存。\n牛羊斜日自归村。\n惟有故城禾黍地，前事消魂。"
  ],
  [
    "浪淘沙",
    "裴湘",
    "万国仰神京。\n礼乐纵横。\n葱葱佳气锁龙城。\n日御明堂天子圣，朝会簪缨。\n九陌六街平。\n万国充盈。\n青楼弦管酒如渑。\n别有隋堤烟柳暮，千古含情。"
  ],
  [
    "蝶恋花",
    "滕甫",
    "叶底无风池面静。\n掬水佳人，拍破青铜镜。\n残月朦胧花弄影。\n新梳斜插乌云鬓。\n拍索闷怀添酒兴。\n旋撷园蔬，随分成盘饤。\n说与翠微休急性。\n功名富贵皆前定。"
  ],
  [
    "蝶恋花",
    "滕甫",
    "昼永无人深院静。\n一枕春醒，犹未忺临镜。\n帘卷新蟾光射影。\n速忙掠起蓬松鬓。\n对景沈吟嗟没兴。\n薄幸不来，空把杯盘饤。\n休道妇人多水性。\n今宵独自言无定。"
  ],
  [
    "甘露歌",
    "王安石",
    "折得一枝香在手。\n人间应未有。\n疑是经春雪未消。\n今日是何朝。"
  ],
  [
    "甘露歌",
    "王安石",
    "尽日含毫难比兴。\n都无色可并。\n万里晴天何处来。\n真是屑琼瑰。"
  ],
  [
    "甘露歌",
    "王安石",
    "天寒日暮山谷里。\n的砾愁成水。\n池上渐多枝上稀。\n唯有故人知。"
  ],
  [
    "菩萨蛮",
    "王安石",
    "数家茅屋闲临水。\n单衫短帽垂杨里。\n今日是何朝。\n看予度石桥。\n梢梢新月偃。\n午醉醒来晚。\n何物最关情。\n黄鹂三两声。"
  ],
  [
    "渔家傲",
    "王安石",
    "灯火已收正月半。\n山南山北花撩乱。\n闻说洊亭新水漫。\n骑款段。\n穿云入坞寻游伴。\n却拂僧床褰素幔。\n千岩万壑春风暖。\n一弄松声悲急管。\n吹梦断。\n西看窗日犹嫌短。"
  ],
  [
    "渔家傲",
    "王安石",
    "平岸小桥千嶂抱。\n柔蓝一水萦花草。\n茅屋数间窗窈窕。\n尘不到。\n时时自有春风扫。\n午枕觉来闻语鸟。\n眠似听朝鸡早。\n忽忆故人今总老。\n贪梦好。\n茫然忘了邯郸道。"
  ],
  [
    "清平乐",
    "王安石",
    "云垂平野。\n掩映竹篱茅舍。\n阒寂幽居实潇洒。\n是处绿娇红冶。\n丈夫运用堂堂。\n且莫五角六张。\n若有一卮芳酒，逍遥自在无妨。"
  ],
  [
    "浣溪沙",
    "王安石",
    "百亩中庭半是苔。\n门前白道水萦回。\n爱闲能有几人来。\n小院回廊春寂寂，山桃溪杏两三栽。\n为谁零落为谁开。"
  ],
  [
    "诉衷情",
    "王安石",
    "常时黄色见眉间。\n松桂我同攀。\n每言天上辛苦，不肯饵金丹。\n怜水静，爱云闲。\n便忘还。\n高歌一曲，岩谷迤逦，宛似商山。"
  ],
  [
    "诉衷情",
    "王安石",
    "练巾藜杖白云间。\n有兴即跻攀。\n追思往昔如梦，华毂也曾丹。\n尘自扰，性长闲。\n更无还。\n达如周召，穷似丘轲，祗个山山。"
  ],
  [
    "诉衷情",
    "王安石",
    "茫然不肯住林间。\n有处即追攀。\n将他死语图度，怎得离真丹。\n浆水价，匹如闲。\n也须还。\n何如直截，踢倒军持，赢取沩山。"
  ],
  [
    "诉衷情",
    "王安石",
    "营巢燕子逞翱翔。\n微志在雕梁。\n碧云举翮千里，其奈有鸾皇。\n临济处，德山行。\n果承当。\n自时降住，一切天魔，扫地焚香。"
  ],
  [
    "诉衷情",
    "王安石",
    "莫言普化祗颠狂。\n真解作津梁。\n蓦然打个筋斗，直跳过羲皇。\n临济处，德山行。\n果承当。\n将他建立，认作心诚，也是寻香。"
  ],
  [
    "南乡子",
    "王安石",
    "嗟见世间人。\n但有纤毫即是尘。\n不住旧时无相貌，沈沦。\n祗为从来认识神。\n作麽有疏亲。\n我自降魔转法轮。\n不是摄心除妄想，求真。\n幻化空身即法身。"
  ],
  [
    "南乡子",
    "王安石",
    "自古帝王州。\n郁郁葱葱佳气浮。\n四百年来成一梦，堪愁。\n晋代衣冠成古丘。\n绕水恣行游。\n上尽层城更上楼。\n往事悠悠君莫问，回头。\n槛外长江空自流。"
  ],
  [
    "浪淘沙令",
    "王安石",
    "伊吕两衰翁。\n历遍穷通。\n一为钓叟一耕佣。\n若使当时身不遇，老了英雄。\n汤武偶相逢。\n风虎云龙。\n兴王祗在笑谈中。\n直至如今千载後，谁与争功。"
  ],
  [
    "望江南・忆江南",
    "王安石",
    "归依众，梵行四威仪。\n愿我遍游诸佛土。\n十方贤圣不相离。\n永灭世间痴。"
  ],
  [
    "望江南・忆江南",
    "王安石",
    "归依法，法法不思议。\n愿我六根常寂静，心如宝月映琉璃。\n了法更无疑。"
  ],
  [
    "望江南・忆江南",
    "王安石",
    "归依佛，弹指越三祗。\n愿我速登无上觉，还如佛坐道场时。\n能智又能悲。"
  ],
  [
    "望江南・忆江南",
    "王安石",
    "三界里，有取总灾危。\n普愿众生同我愿，能於空有善思惟。\n三宝共住持。"
  ],
  [
    "西江月",
    "王安石",
    "梅好惟嫌淡伫，天教薄与胭脂。\n真妃初出华清池。\n酒入琼姬半醉。\n东阁诗情易动，高楼玉管休吹。\n北人浑作杏花疑。\n惟有青枝不似。"
  ],
  [
    "渔家傲",
    "王安石",
    "隔岸桃花红未半。\n枝头已有蜂儿乱。\n惆怅武陵人不管。\n清梦断。\n亭亭伫立春宵短。"
  ],
  [
    "清平乐",
    "王安石",
    "留春不住。\n费尽莺儿语。\n满地残红宫锦污。\n昨夜南园风雨。\n小怜初上琵琶。\n晓来思绕天涯。\n不肯画堂朱户，春风自在杨花。"
  ],
  [
    "生查子",
    "王安石",
    "雨打江南树。\n一夜花开无数。\n绿叶渐成阴，下有游人归路。\n与君相逢处。\n不道春将暮。\n把酒祝东风，且莫恁、匆匆去。"
  ],
  [
    "谒金门",
    "王安石",
    "春又老。\n南陌酒香梅小。\n遍地落花浑不扫。\n梦回情意悄。\n红笺寄与添烦恼。\n细写相思多少。\n醉後几行书字小。\n泪痕都揾了。"
  ],
  [
    "菩萨蛮",
    "王安石",
    "海棠乱发皆临水。\n君知此处花何似。\n凉月白纷纷。\n香风隔岸闻。\n啭枝黄鸟近。\n隔岸声相应。\n随意坐莓苔。\n飘零酒一杯。"
  ],
  [
    "定风波",
    "吴氏1",
    "待得明年重把酒。\n携手。\n那知无雨又无风。"
  ],
  [
    "阮郎归",
    "俞紫芝",
    "钓鱼船上谢三郎。\n双鬓已苍苍。\n蓑衣未必清贵，不肯换金章。\n汀草畔，浦花旁。\n静鸣榔。\n自来好个，渔父家风，一片潇湘。"
  ],
  [
    "临江仙",
    "俞紫芝",
    "弄水亭前千万景，登临不忍空回。\n水轻墨澹写蓬莱。\n莫教世眼，容易洗尘埃。\n收去雨昏都不见，展时还似云开。\n先生高趣更多才。\n人人尽道，小杜却重来。"
  ],
  [
    "苏幕遮",
    "俞紫芝",
    "地锺灵，天应瑞。\n簇簇香苞、团作真珠蕊。\n玉宇瑶台分十二。\n要伴姮娥，月里双双睡。\n月如花，花似月。\n花月生香，添此真奇异。\n不许扬州夸间气。\n昨夜春风，唤醒琼琼醉。"
  ],
  [
    "失调名",
    "郑獬",
    "玉环妾意无渝。\n问君心、朝槿何如。"
  ],
  [
    "好事近",
    "郑獬",
    "江上探春回，正值早梅时节。\n两行小槽双凤，按凉州初彻。\n谢娘扶下绣鞍来，红靴踏残雪。\n归去不须银烛，有山头明月。"
  ],
  [
    "好事近",
    "郑獬",
    "把酒对江梅，花小未禁风力。\n何计不教零落，为青春留得。\n故人莫问在天涯，尊前苦相忆。\n好把素香收取，寄江南消息。"
  ],
  [
    "渔家傲",
    "强至",
    "雪月照梅溪畔路。\n幽姿背立无言语。\n冷浸瘦枝清浅处。\n香暗度。\n妆成处士横斜句。\n浑似玉人常淡伫。\n菱花相对盈清楚。\n谁解小图先画取。\n天欲曙。\n恐随月色云间去。"
  ],
  [
    "踏莎行",
    "沈注",
    "竹阁云深，巢虚人阒。\n几年湖上音尘寂。\n风流今有使君家，月明夜夜闻双笛。"
  ],
  [
    "望梅花",
    "蒲宗孟",
    "一阳初起。\n暖力未胜寒气。\n堪赏素华长独秀，不并开红抽紫。\n青帝只应怜洁白，不使雷同众卉。\n淡然难比。\n粉蝶岂知芳蕊。\n半夜卷帘如乍失，只在银蟾影里。\n残雪枝头君认取，自有清香旖旎。"
  ],
  [
    "减字木兰花",
    "陈汝羲",
    "纤纤素手。\n盘里醉花新点就。\n对叶双心。\n别有东风意思深。\n琼沾粉缀。\n消得玉堂留客醉。\n试嗅清芳。\n别有红罗巧袖香。"
  ],
  [
    "行香子",
    "汪辅之",
    "晚绿寒红。\n芳意匆匆。\n惜年华、今与谁同。\n碧云零落，数字宾鸿。\n看渚莲凋，宫扇旧，怨秋风。\n流波坠叶，佳期何在，想天教、离恨无穷。\n试将前事，闲倚梧桐。\n有销魂处，明月夜，锦屏空。"
  ],
  [
    "鹧鸪天",
    "范纯仁",
    "腊後春前暖律催。\n日和风软欲开梅。\n公方结客寻佳景，我亦忘形趁酒杯。\n添歌管，续尊罍。\n更阑烛短未能回。\n清欢莫待相期约，乘兴来时便可来。"
  ],
  [
    "渔家傲",
    "寿涯禅师",
    "深愿弘慈无缝罅。\n乘时走入众生界。\n窈窕丰姿都没赛。\n提鱼卖。\n堪笑马郎来纳败。\n清冷露湿金襽坏。\n茜裙不把珠缨盖。\n特地掀来呈捏怪。\n牵人爱。\n还尽许多菩萨债。"
  ],
  [
    "声声令・胜胜令",
    "章",
    "帘移碎影，香褪衣襟。\n旧家庭院嫩苔侵。\n东风过尽，暮云锁，绿窗深。\n怕对人、闲枕剩衾。\n楼底轻阴。\n春信断，怯登临。\n断肠魂梦两沈沈。\n花飞水远，便从今。\n莫追寻。\n又怎禁、蓦地上心。"
  ],
  [
    "渔父乐・渔歌子",
    "徐积",
    "水曲山隈四五家。\n夕阳烟火隔芦花。\n渔唱歇，醉眠斜。\n纶竿蓑笠是生涯。"
  ],
  [
    "渔父乐・渔歌子",
    "徐积",
    "见说红尘罩九衢。\n贪名逐利各区区。\n论得失，问荣枯。\n争似侬家占五湖。"
  ],
  [
    "渔父乐・渔歌子",
    "徐积",
    "讨得渔竿买得船。\n归休何必待高年。\n深浪里，乱云边。\n只有逍遥是水仙。"
  ],
  [
    "渔父乐・渔歌子",
    "徐积",
    "饱则高歌醉即眠。\n只知头白不知年。\n江绕屋，水随船。\n买得风光不著钱。"
  ],
  [
    "渔父乐・渔歌子",
    "徐积",
    "管得江湖占得山。\n白云同散学云闲。\n清旦出，夕阳还。\n不知身在画屏间。"
  ],
  [
    "渔父乐・渔歌子",
    "徐积",
    "一酌村醪一曲歌。\n回看尘世足风波。\n忧患大，是非多。\n纵得荣华有几何。"
  ],
  [
    "开元乐・三台",
    "沈括",
    "鹳鹊楼头日暖，蓬莱殿里花香。\n草绿烟迷步辇，天高日近龙床。"
  ],
  [
    "开元乐・三台",
    "沈括",
    "楼上正临宫外，人间不见仙家。\n寒食轻烟薄雾，满城明月梨花。"
  ],
  [
    "开元乐・三台",
    "沈括",
    "按舞骊山影里，回銮渭水光中。\n玉笛一天明月，翠华满陌东风。"
  ],
  [
    "开元乐・三台",
    "沈括",
    "殿後春旗簇仗，楼前御队穿花。\n一片红云闹处，外人遥认官家。"
  ],
  [
    "失调名",
    "范宽之",
    "谢娘栀子，贾妃萸佩。"
  ],
  [
    "点绛唇",
    "王安国",
    "秋气微凉，梦回明月穿帘幕。\n井梧萧索。\n正绕南枝鹊。\n宝瑟尘生，金雁空零落。\n情无托。\n鬓云慵掠。\n不似君恩薄。"
  ],
  [
    "清平乐",
    "王安国",
    "留春不住。\n费尽莺儿语。\n满地残红宫锦污。\n昨夜南园风雨。\n小怜初上琵琶。\n晓来思绕天涯。\n不肯画堂朱户，春风自在梨花。"
  ],
  [
    "减字木兰花",
    "王安国",
    "画桥流水。\n雨湿落红飞不起。\n月破黄昏。\n帘里馀香马上闻。\n徘徊不语。\n今夜梦魂何处去。\n不似垂杨。\n犹解飞花入洞房。"
  ],
  [
    "菩萨蛮",
    "孙洙",
    "楼头上有三冬鼓。\n何须抵死催人去。\n上马苦匆匆。\n琵琶曲未终。\n回头肠断处。\n却更廉纤雨。\n漫道玉为堂。\n玉堂今夜长。"
  ],
  [
    "河满子",
    "孙洙",
    "怅望浮生急景，凄凉宝瑟馀音。\n楚客多情偏怨别，碧山远水登临。\n目送连天衰草，夜阑几处疏砧。\n黄叶无风自落，秋云不雨长阴。\n天若有情天亦老，摇摇幽恨难禁。\n惆怅旧欢如梦，觉来无处追寻。"
  ],
  [
    "失调名",
    "李清臣",
    "杨花落。\n燕子穿朱阁。\n苦恨春醪如水薄。\n闲愁无处著。\n去年今日王陵舍，鼓角秋风。\n千岁辽东。\n回首人间万事空。"
  ],
  [
    "减字木兰花",
    "韦骧",
    "人生可意。\n祗说功名贪富贵。\n遇景开怀。\n且尽生前有限杯。\n韶华几许。\n鹈鴂声残无觅处。\n莫自因循。\n一片花飞减却春。"
  ],
  [
    "减字木兰花",
    "韦骧",
    "金貂贳酒。\n乐事可为须趁手。\n且醉青春。\n白发何曾饶贵人。\n凤笙鼍鼓。\n况是桃花落红雨。\n莫诉觥筹。\n炊熟黄粱一梦休。"
  ],
  [
    "减字木兰花",
    "韦骧",
    "鸾坡凤沼。\n轩冕傥来何足道。\n存养天真。\n安用浮名绊此身。\n劳生逸老。\n摆脱纷华须是早。\n解绶眠云。\n林下何曾见一人。"
  ],
  [
    "减字木兰花",
    "韦骧",
    "危楼引望。\n天气犹寒花未放。\n远思悠悠。\n芳草何年恨即休。\n仙踪何处。\n此去蓬山多少路。\n春霭腾腾。\n更在瑶台十二层。"
  ],
  [
    "减字木兰花",
    "韦骧",
    "帝城春媚。\n绿柳参天花照地。\n共乐升平。\n处处楼台歌板声。\n香轮玉镫。\n驰骤芳郊争选胜。\n妙舞轻讴。\n扰乱春风卒未休。"
  ],
  [
    "菩萨蛮",
    "韦骧",
    "琼杯且尽清歌送。\n人生离合真如梦。\n瞬息又春归。\n回头光景非。\n香喷金兽暖。\n欢意愁更短。\n白发不须量。\n从教千丈长。"
  ],
  [
    "鹊桥仙",
    "韦骧",
    "岁华将暮，寒林萧索，极目冻云垂地。\n官梅忽见一枝芳，便顿觉、新春情味。\n小筵开处，歌喉清婉，舞态蹁跹争媚。\n沈腰潘鬓两休论，共举白、何须惜醉。"
  ],
  [
    "减字木兰花",
    "韦骧",
    "雕阑香砌。\n红紫妖韶何足计。\n争似幽芳。\n几朵先春蘸碧塘。\n玉盘金盏。\n谁谓花神情有限。\n绰约仙姿。\n仿佛江皋解佩时。"
  ],
  [
    "洛阳春・一落萦",
    "韦骧",
    "冷艳幽香奇绝。\n粉金裁雪。\n无端又欲恨春风，恨不解、千千结。\n曲槛小池清切。\n倚烟笼月。\n佳人纤手傍柔条，似不忍、轻攀折。"
  ],
  [
    "渔家傲",
    "圆禅师",
    "本是潇湘一钓客。\n自东自西自南北。\n只把孤舟为屋宅。\n无宽窄。\n幕天席地人难测。\n顷闻四海停戈革。\n金门懒去投书册。\n时向滩头歌月白。\n真高格。\n浮名浮利谁拘得。"
  ],
  [
    "临江仙",
    "晏几道",
    "斗草阶前初见，穿针楼上曾逢。\n罗裙香露玉钗风。\n靓妆眉沁绿，羞脸粉生红。\n流水便随春远，行云终与谁同。\n酒醒长恨锦屏空。\n相寻梦里路，飞雨落花中。"
  ],
  [
    "临江仙",
    "晏几道",
    "身外闲愁空满，眼中欢事常稀。\n明年应赋送君诗。\n细从今夜数，相会几多时。\n浅酒欲邀谁劝，深情惟有君知。\n东溪春近好同归。\n柳垂江上影，梅谢雪中枝。"
  ],
  [
    "临江仙",
    "晏几道",
    "淡水三年欢意，危弦几夜离情。\n晓霜红叶舞归程。\n客情今古道，秋梦短长亭。\n渌酒尊前清泪，阳关叠里离声。\n少陵诗思旧才名。\n云鸿相约处，烟雾九重城。"
  ],
  [
    "临江仙",
    "晏几道",
    "浅浅馀寒春半，雪消蕙草初长。\n烟迷柳岸旧池塘。\n风吹梅蕊闹，雨细杏花香。\n月堕枝头欢意，从前虚梦高唐，觉来何处放思量。\n如今不是梦，真个到伊行。"
  ],
  [
    "临江仙",
    "晏几道",
    "长爱碧阑干影，芙蓉秋水开时。\n脸红凝露学娇啼。\n霞觞熏冷艳，云髻袅纤枝。\n烟雨依前时候，霜丛如旧芳菲。\n与谁同醉采香归。\n去年花下客，今似蝶分飞。"
  ],
  [
    "临江仙",
    "晏几道",
    "旖旎仙花解语，轻盈春柳能眠。\n玉楼深处绮窗前。\n梦回芳草夜，歌罢落梅天。\n沈水浓熏绣被，流霞浅酌金船。\n绿娇红小正堪怜。\n莫如云易散，须似月频圆。"
  ],
  [
    "临江仙",
    "晏几道",
    "梦後楼台高锁，酒醒帘幕低垂。\n去年春恨却来时。\n落花人独立，微雨燕双飞。\n记得小苹初见，两重心字罗衣。\n琵琶弦上说相思。\n当时明月在，曾照彩云归。"
  ],
  [
    "临江仙",
    "晏几道",
    "东野亡来无丽句，于君去後少交亲。\n追思往事好沾巾。\n白头王建在，犹见咏诗人。\n学道深山空自老，留名千载不干身。\n酒筵歌席莫辞频。\n争如南陌上，占取一年春。"
  ],
  [
    "蝶恋花",
    "晏几道",
    "卷絮风头寒欲尽。\n坠粉飘红，日日香成阵。\n新酒又添残酒困。\n今春不减前春恨。\n蝶去莺飞无处问。\n隔水高楼，望断双鱼信。\n恼乱层波横一寸。\n斜阳只与黄昏近。"
  ],
  [
    "蝶恋花",
    "晏几道",
    "初拈霜纨生怅望。\n隔叶莺声，似学秦娥唱。\n午睡醒来慵一饷。\n双纹翠簟铺寒浪。\n雨罢苹风吹碧涨。\n脉脉荷花，泪脸红相向。\n斜贴绿云新月上。\n弯环正是愁眉样。"
  ],
  [
    "蝶恋花",
    "晏几道",
    "庭院碧苔红叶遍。\n金菊开时，已近重阳宴。\n日日露荷凋绿扇。\n粉塘烟水澄如练。\n试倚凉风醒酒面。\n雁字来时，恰向层楼见。\n几点护霜云影转。\n谁家芦管吹秋怨。"
  ],
  [
    "蝶恋花",
    "晏几道",
    "喜鹊桥成催凤驾。\n天为欢迟，乞与初凉夜。\n乞巧双蛾加意画。\n玉钩斜傍西南挂。\n分钿擘钗凉叶下。\n香袖凭肩，谁记当时话。\n路隔银河犹可借。\n世间离恨何年罢。"
  ],
  [
    "蝶恋花",
    "晏几道",
    "碧草池塘春又晚。\n小叶风娇，尚学娥妆浅。\n双燕来时还念远。\n珠帘绣户杨花满。\n绿柱频移弦易断。\n细看秦筝，正似人情短。\n一曲啼乌心绪乱。\n红颜暗与流年换。"
  ],
  [
    "蝶恋花",
    "晏几道",
    "碾玉钗头双凤小。\n倒晕工夫，画得宫眉巧。\n嫩曲罗裙胜碧草。\n鸳鸯绣字春衫好。\n三月露桃芳意早。\n细看花枝，人面争多少。\n水调声长歌未了。\n掌中杯尽东池晓。"
  ],
  [
    "蝶恋花",
    "晏几道",
    "醉别西楼醒不记。\n春梦秋云，聚散真容易。\n斜月半窗还少睡。\n画屏闲展吴山翠。\n衣上酒痕诗里字。\n点点行行，总是凄凉意。\n红烛自怜无好计。\n夜寒空替人垂泪。"
  ],
  [
    "蝶恋花",
    "晏几道",
    "欲减罗衣寒未去。\n不卷珠帘，人在深深处。\n残杏枝头花几许。\n啼红正恨清明雨。\n尽日沈香烟一缕。\n宿酒醒迟，恼破春情绪。\n远信还因归燕误。\n小屏风上西江路。"
  ],
  [
    "蝶恋花",
    "晏几道",
    "千叶早梅夸百媚。\n笑面凌寒，内样妆先试。\n月脸冰肌香细腻。\n风流新称东君意。\n一捻年光春有味。\n江北江南，更有谁相比。\n横玉声中吹满地。\n好枝长恨无人寄。"
  ],
  [
    "蝶恋花",
    "晏几道",
    "金翦刀头芳意动。\n彩蕊开时，不怕朝寒重。\n晴雪半消花□□。\n晓妆呵尽香酥冻。\n十二楼中双翠凤。\n缥缈歌声，记得江南弄。\n醉舞春风谁可共。\n秦云已有鸳屏梦。"
  ],
  [
    "蝶恋花",
    "晏几道",
    "笑艳秋莲生绿浦。\n红脸青腰，旧识凌波女。\n照影弄妆娇欲语。\n西风岂是繁华主。\n可恨良辰天不与。\n才过斜阳，又是黄昏雨。\n朝落暮开空自许。\n竟无人解知心苦。"
  ],
  [
    "蝶恋花",
    "晏几道",
    "碧落秋风吹玉树。\n翠节红旌，晚过银河路。\n休笑星机停弄杼。\n凤帏已在云深处。\n楼上金针穿绣缕。\n谁管天边，隔岁分飞苦。\n试等夜阑寻别绪。\n泪痕千点罗衣露。"
  ],
  [
    "蝶恋花",
    "晏几道",
    "碧玉高楼临水住。\n红杏开时，花底曾相遇。\n一曲阳春春已暮。\n晓莺声断朝云去。\n远水来从楼下路。\n过尽流波，未得鱼中素。\n月细风尖垂柳渡。\n梦魂长在分襟处。"
  ],
  [
    "蝶恋花",
    "晏几道",
    "梦入江南烟水路。\n行尽江南，不与离人遇。\n睡里消魂无说处。\n觉来惆怅消魂误。\n欲尽此情书尺素。\n浮雁沈鱼，终了无凭据。\n却倚缓弦歌别绪。\n断肠移破秦筝柱。"
  ],
  [
    "蝶恋花",
    "晏几道",
    "黄菊开时伤聚散。\n曾记花前，共说深深愿。\n重见金英人未见。\n相思一夜天涯远。\n罗带同心闲结遍。\n带易成双，人恨成双晚。\n欲写彩笺书别怨。\n泪痕早已先书满。"
  ],
  [
    "鹧鸪天",
    "晏几道",
    "彩袖殷勤捧玉锺。\n当年拼却醉颜红。\n舞低杨柳楼心月，歌尽桃花扇影风。\n从别後，忆相逢。\n几回魂梦与君同。\n今宵剩把银釭照，犹恐相逢是梦中。"
  ],
  [
    "鹧鸪天",
    "晏几道",
    "一醉醒来春又残。\n野棠梨雨泪阑干。\n玉笙声里鸾空怨。\n罗幕香中燕未还。\n终易散，且长闲。\n莫教离恨损朱颜。\n谁堪共展鸳鸯锦，同过西楼此夜寒。"
  ],
  [
    "鹧鸪天",
    "晏几道",
    "梅蕊新妆桂叶眉。\n小莲风韵出瑶池。\n云随绿水歌声转，雪绕红绡舞袖垂。\n伤别易，恨欢迟。\n惜无红锦为裁诗。\n行人莫便消魂去，汉渚星桥尚有期。"
  ],
  [
    "鹧鸪天",
    "晏几道",
    "守得莲开结伴游。\n约开萍叶上兰舟。\n来时浦口云随棹，采罢江边月满楼。\n花不语，水空流。\n年年拼得为花愁。\n明朝万一西风动，争向朱颜不耐秋。"
  ],
  [
    "鹧鸪天",
    "晏几道",
    "斗鸭池南夜不归。\n酒阑纨扇有新诗。\n云随碧玉歌声转，雪绕红琼舞袖回。\n今感旧，欲沾衣。\n可怜人似水东西。\n回头满眼凄凉事，秋月春风岂得知。"
  ],
  [
    "鹧鸪天",
    "晏几道",
    "当日佳期鹊误传。\n至今犹作断肠仙。\n桥成汉渚星波外，人在鸾歌凤舞前。\n欢尽夜，别经年。\n别多欢少奈何天。\n情知此会无长计。\n咫尺凉蟾亦未圆。"
  ],
  [
    "鹧鸪天",
    "晏几道",
    "题破香笺小砑红。\n诗篇多寄旧相逢。\n西楼酒面垂垂雪，南苑春衫细细风。\n花不尽，柳无穷。\n别来欢事少人同。\n凭谁问取归云信，今在巫山第几峰。"
  ],
  [
    "鹧鸪天",
    "晏几道",
    "清颍尊前酒满衣。\n十年风月旧相知。\n凭谁细话当时事，肠断山长水远诗。\n金凤阙，玉龙墀。\n看君来换锦袍时。\n娥已有殷勤约，留著蟾宫第一枝。"
  ],
  [
    "鹧鸪天",
    "晏几道",
    "醉拍春衫惜旧香。\n天将离恨恼疏狂。\n年年陌上生秋草，日日楼中到夕阳。\n云渺渺，水茫茫。\n征人归路许多长。\n相思本是无凭语，莫向花笺费泪行。"
  ],
  [
    "鹧鸪天",
    "晏几道",
    "小令尊前见玉箫。\n银灯一曲太妖娆。\n歌中醉倒谁能恨，唱罢归来酒未消。\n春悄悄，夜迢迢。\n碧云天共楚宫遥。\n梦魂惯得无拘检，又踏杨花过谢桥。"
  ],
  [
    "鹧鸪天",
    "晏几道",
    "楚女腰肢越女腮。\n粉圆双蕊髻中开。\n朱弦曲怨愁春尽，渌酒杯寒记夜来。\n新掷果，旧分钗。\n冶游音信隔章台。\n花间锦字空频寄，月底金鞍竟未回。"
  ],
  [
    "鹧鸪天",
    "晏几道",
    "十里楼台倚翠微。\n百花深处杜娟啼。\n殷勤自与行人语，不似流莺取次飞。\n惊梦觉，弄晴时。\n声声只道不如归。\n天涯岂是无归意，争奈归期未可期。"
  ],
  [
    "鹧鸪天",
    "晏几道",
    "陌上蒙蒙残絮飞。\n杜娟花里杜娟啼。\n年年底事不归去，怨月愁烟长为谁。\n梅雨细，晓风微。\n倚楼人听欲沾衣。\n故园三度群花谢，曼倩天涯犹未归。"
  ],
  [
    "鹧鸪天",
    "晏几道",
    "晓日迎长岁岁同。\n太平箫鼓间歌钟。\n云高未有前村雪，梅小初开昨夜风。\n罗幕翠，锦筵红。\n钗头罗胜写宜冬。\n从今屈指春期近，莫使金尊对月空。"
  ],
  [
    "鹧鸪天",
    "晏几道",
    "小玉楼中月上时。\n夜来惟许月华知。\n重帘有意藏私语，双烛无端恼暗期。\n伤别易，恨欢迟。\n归来何处验相思。\n沈郎春雪愁消臂，谢女香膏懒画眉。"
  ],
  [
    "鹧鸪天",
    "晏几道",
    "手拈香笺忆小莲。\n欲将遗恨倩谁传。\n归来独卧逍遥夜，梦里相逢酩酊天。\n花易落，月难圆。\n只应花月似欢缘。\n秦筝算有心情在，试写离声入旧弦。"
  ],
  [
    "鹧鸪天",
    "晏几道",
    "九日悲秋不到心。\n凤城歌管有新音。\n风凋碧柳愁眉淡，露染黄花笑靥深。\n初见雁，已闻砧。\n绮罗丛里胜登临。\n须教月户纤纤玉，细捧霞觞滟滟金。"
  ],
  [
    "鹧鸪天",
    "晏几道",
    "碧藕花开水殿凉。\n万年枝外转红阳。\n升平歌管随天仗，祥瑞封章满御床。\n金掌露，玉炉香。\n岁华方共圣恩长。\n皇州又奏圜扉静，十样宫眉捧寿觞。"
  ],
  [
    "鹧鸪天",
    "晏几道",
    "绿橘梢头几点春。\n似留香蕊送行人。\n明朝紫凤朝天路，十二重城五碧云。\n歌渐咽，酒初醺。\n尽将红泪湿湘裙。\n赣江西畔从今日，明月清风忆使君。"
  ],
  [
    "生查子",
    "晏几道",
    "金鞭美少年，去跃青骢马。\n牵系玉楼人，绣被春寒夜。\n消息未归来，寒食梨花谢。\n无处说相思，背面秋千下。"
  ],
  [
    "生查子",
    "晏几道",
    "轻匀两脸花，淡扫双眉柳。\n会写锦笺时，学弄朱弦後。\n今春玉钏宽，昨夜罗裙皱。\n无计奈情何，且醉金杯酒。"
  ],
  [
    "生查子",
    "晏几道",
    "关山魂梦长，鱼雁音尘少。\n两鬓可怜青，只为相思老。\n归梦碧纱窗，说与人人道。\n真个别离难，不似相逢好。"
  ],
  [
    "生查子",
    "晏几道",
    "坠雨已辞云，流水难归浦。\n遗恨几时休，心抵秋莲苦。\n忍泪不能歌，试托哀弦语。\n弦语愿相逢，知有相逢否。"
  ],
  [
    "生查子",
    "晏几道",
    "一分残酒霞，两点愁蛾晕。\n罗幕夜犹寒，玉枕春先困。\n心情翦彩慵，时节烧灯近。\n见少别离多，还有人堪恨。"
  ],
  [
    "生查子",
    "晏几道",
    "轻轻制舞衣，小小裁歌扇。\n三月柳浓时，又向津亭见。\n垂泪送行人，湿破红妆面。\n玉指袖中弹，一曲清商怨。"
  ],
  [
    "生查子",
    "晏几道",
    "红尘陌上游，碧柳堤边住。\n才趁彩云来，又逐飞花去。\n深深美酒家，曲曲幽香路。\n风月有情时，总是相思处。"
  ],
  [
    "生查子",
    "晏几道",
    "长恨涉江遥，移近溪头住。\n闲荡木兰舟，误入双鸳浦。\n无端轻薄云，暗作廉纤雨。\n翠袖不胜寒，欲向荷花语。"
  ],
  [
    "生查子",
    "晏几道",
    "远山眉黛长，细柳腰肢袅。\n妆罢立春风，一笑千金少。\n归去凤城时，说与青楼道。\n遍看颍川花，不似师师好。"
  ],
  [
    "生查子",
    "晏几道",
    "落梅庭榭香，芳草池塘绿。\n春恨最关情，日过阑干曲。\n几时花里闲，看得花枝足。\n醉後莫思家，借取师师宿。"
  ],
  [
    "生查子",
    "晏几道",
    "狂花顷刻香，晚蝶缠绵意。\n天与短因缘，聚散常容易。\n传唱入离声，恼乱双蛾翠。\n游子不堪闻，正是衷肠事。"
  ],
  [
    "生查子",
    "晏几道",
    "官身几日闲，世事何时足。\n君貌不长红，我鬓无重绿。\n榴花满盏香，金缕多情曲。\n且尽眼中欢，莫叹时光促。"
  ],
  [
    "生查子",
    "晏几道",
    "春从何处归，试向溪边问。\n岸柳弄娇黄，陇麦回青润。\n多情美少年，屈指芳菲近。\n谁寄岭头梅，来报江南信。"
  ],
  [
    "南乡子",
    "晏几道",
    "渌水带青潮。\n水上朱阑小渡桥。\n桥上女儿双笑靥，妖娆。\n倚著阑干弄柳条。\n月夜落花朝。\n减字偷声按玉箫。\n柳外行人回首处，迢迢。\n若比银河路更遥。"
  ],
  [
    "南乡子",
    "晏几道",
    "小蕊受春风。\n日日宫花花树中。\n恰向柳绵撩乱处，相逢。\n笑靥旁边心字浓。\n归路草茸茸。\n家在秦楼更近东。\n醒去醉来无限事，谁同。\n说著西池满面红。"
  ],
  [
    "南乡子",
    "晏几道",
    "花落未须悲。\n红蕊明年又满枝。\n惟有花间人别後，无期。\n水阔山长雁字迟。\n今日最相思。\n记得攀条话别离。\n共说春来春去事，多时。\n一点愁心入翠眉。"
  ],
  [
    "南乡子",
    "晏几道",
    "何处别时难。\n玉指偷将粉泪弹。\n记得来时楼上烛，初残。\n待得清霜满画阑。\n不惯独眠寒。\n自解罗衣衬枕檀。\n百媚也应愁不睡，更阑。\n恼乱心情半被闲。"
  ],
  [
    "南乡子",
    "晏几道",
    "画鸭懒熏香。\n绣茵犹展旧鸳鸯。\n不似同衾愁易晓，空床。\n细剔银灯怨漏长。\n几夜月波凉。\n梦魂随月到兰房。\n残睡觉来人又远，难忘。\n便是无情也断肠。"
  ],
  [
    "南乡子",
    "晏几道",
    "眼约也应虚。\n昨夜归来凤枕孤。\n且据如今情分里，相於。\n只恐多时不似初。\n深意托双鱼。\n小翦蛮笺细字书。\n更把此情重问得，何如。\n共结因缘久远无。"
  ],
  [
    "南乡子",
    "晏几道",
    "新月又如眉。\n长笛谁教月下吹。\n楼倚暮云初见雁，南飞。\n漫道行人雁後归。\n意欲梦佳期。\n梦里关山路不知。\n却待短书来破恨，应迟。\n还是凉生玉枕时。"
  ],
  [
    "清平乐",
    "晏几道",
    "留人不住。\n醉解兰舟去。\n一棹碧涛春水路。\n过尽晓莺啼处。\n渡头杨柳青青。\n枝枝叶叶离情。\n此後锦书休寄，画楼云雨无凭。"
  ],
  [
    "清平乐",
    "晏几道",
    "千花百草。\n送得春归了。\n拾蕊人稀红渐少。\n叶底杏青梅小。\n小琼闲抱琵琶。\n雪香微透轻纱。\n正好一枝娇艳，当筵独占韶华。"
  ],
  [
    "清平乐",
    "晏几道",
    "烟轻雨小。\n紫陌香尘少。\n谢客池塘生绿草。\n一夜红梅先老。\n旋题罗带新诗。\n重寻杨柳佳期。\n强半春寒去後，几番花信来时。"
  ],
  [
    "清平乐",
    "晏几道",
    "可怜娇小。\n掌上承恩早。\n把镜不知人易老。\n欲占朱颜长好。\n画堂秋月佳期。\n藏钩赌酒归迟。\n红烛泪前低语，绿笺花里新词。"
  ],
  [
    "清平乐",
    "晏几道",
    "红英落尽。\n未有相逢信。\n可恨流年凋绿鬓。\n睡得春酲欲醒。\n钿筝曾醉西楼。\n朱弦玉指梁州。\n曲罢翠帘高卷，几回新月如钩。"
  ],
  [
    "清平乐",
    "晏几道",
    "春云绿处。\n又见归鸿去。\n侧帽风前花满路。\n冶叶倡条情绪。\n红楼桂酒新开。\n曾携翠袖同来。\n醉弄影娥池水，短箫吹落残梅。"
  ],
  [
    "清平乐",
    "晏几道",
    "波纹碧皱。\n曲水清明後。\n折得疏梅香满袖。\n暗喜春红依旧。\n归来紫陌东头。\n金钗换酒消愁。\n柳影深深细路，花梢小小层楼。"
  ],
  [
    "清平乐",
    "晏几道",
    "西池烟草。\n恨不寻芳早。\n满路落花红不扫。\n春色渐随人老。\n远山眉黛娇长。\n清歌细逐霞觞。\n正在十洲残梦，水心宫殿斜阳。"
  ],
  [
    "清平乐",
    "晏几道",
    "蕙心堪怨。\n也逐春风转。\n丹杏墙东当日见。\n幽会绿窗题遍。\n眼中前事分明。\n可怜如梦难凭。\n都把旧时薄幸，只消今日无情。"
  ],
  [
    "清平乐",
    "晏几道",
    "幺弦写意。\n意密弦声碎。\n书得凤笺无限事。\n犹恨春心难寄。\n卧听疏雨梧桐。\n雨馀淡月朦胧。\n一夜梦魂何处，那回杨叶楼中。"
  ],
  [
    "清平乐",
    "晏几道",
    "笙歌宛转。\n台上吴王宴。\n宫女如花倚春殿。\n舞绽缕金衣线。\n酒阑画烛低迷。\n彩鸳惊起双栖。\n月底三千绣户，云间十二琼梯。"
  ],
  [
    "清平乐",
    "晏几道",
    "暂来还去。\n轻似风头絮。\n纵得相逢留不住。\n何况相逢无处。\n去时约略黄昏。\n月华却到朱门。\n别後几番明月，素娥应是消魂。"
  ],
  [
    "清平乐",
    "晏几道",
    "双纹彩袖。\n笑捧金船酒。\n娇妙如花轻似柳。\n劝客千春长寿。\n艳歌更倚疏弦。\n有情须醉尊前。\n恰是可怜时候，玉娇今夜初圆。"
  ],
  [
    "清平乐",
    "晏几道",
    "寒催酒醒。\n晓陌飞霜定。\n背照画帘残烛影。\n斜月光中人静。\n锦衣才子西征。\n万重云水初程。\n翠黛倚门相送，鸾肠断处离声。"
  ],
  [
    "清平乐",
    "晏几道",
    "莲开欲遍。\n一夜秋声转。\n残绿断红香片片。\n长是西风堪怨。\n莫愁家住溪边。\n采莲心事年年。\n谁管水流花谢，月明昨夜兰船。"
  ],
  [
    "清平乐",
    "晏几道",
    "沈思暗记。\n几许无凭事。\n菊靥开残秋少味。\n闲却画阑风意。\n梦云归处难寻。\n微凉暗入香襟。\n犹恨那回庭院，依前月浅灯深。"
  ],
  [
    "清平乐",
    "晏几道",
    "莺来燕去。\n宋玉墙东路。\n草草幽欢能几度。\n便有系人心处。\n碧天秋月无端。\n别来长照关山。\n一点恹恹谁会，依前凭暖阑干。"
  ],
  [
    "清平乐",
    "晏几道",
    "心期休问。\n只有尊前分。\n勾引行人添别恨。\n因是语低香近。\n劝人满酌金锺。\n清歌唱彻还重。\n莫道後期无定，梦魂犹有相逢。"
  ],
  [
    "木兰花・玉楼春",
    "晏几道",
    "秋千院落重帘暮。\n彩笔闲来题绣户。\n墙头丹杏雨馀花，门外绿杨风後絮。\n朝云信断知何处。\n应作襄王春梦去。\n紫骝认得旧游踪，嘶过画桥东畔路。"
  ],
  [
    "木兰花・玉楼春",
    "晏几道",
    "小颦若解愁春暮。\n一笑留春春也住。\n晚红初减谢池花，新翠已遮琼苑路。\n湔裙曲水曾相遇。\n挽断罗巾容易去。\n啼珠弹尽又成行，毕竟心情无会处。"
  ],
  [
    "木兰花・玉楼春",
    "晏几道",
    "小莲未解论心素。\n狂似钿筝弦底柱。\n脸边霞散酒初醒，眉上月残人欲去。\n旧时家近章台住。\n尽日东风吹柳絮。\n生憎繁杏绿阴时，正碍粉墙偷眼觑。"
  ],
  [
    "木兰花・玉楼春",
    "晏几道",
    "风帘向晓寒成阵。\n来报东风消息近。\n试从梅蒂紫边寻，更绕柳枝柔处问。\n来迟不是春无信。\n开晚却疑花有恨。\n又应添得几分愁，二十五弦弹未尽。"
  ],
  [
    "木兰花・玉楼春",
    "晏几道",
    "念奴初唱离亭宴。\n会作离声勾别怨。\n当时垂泪忆西楼，湿尽罗衣歌未遍。\n难逢最是身强健。\n无定莫如人聚散。\n已拼归袖醉相扶，更恼香檀珍重劝。"
  ],
  [
    "木兰花・玉楼春",
    "晏几道",
    "玉真能唱朱帘静。\n忆在双莲池上听。\n百分蕉叶醉如泥，却向断肠声里醒。\n夜凉水月铺明镜。\n更看娇花闲弄影。\n曲终人意似流波，休问心期何处定。"
  ],
  [
    "木兰花・玉楼春",
    "晏几道",
    "阿茸十五腰肢好。\n天与怀春风味早。\n画眉匀脸不知愁，酒熏香偏称小。\n东城杨柳西城草。\n月会花期如意少。\n思量心事薄轻云，绿镜台前还自笑。"
  ],
  [
    "木兰花・玉楼春",
    "晏几道",
    "初心已恨花期晚。\n别後相思长在眼。\n兰衾犹有旧时香，每到梦回珠泪满。\n多应不信人肠断。\n几夜夜寒谁共暖。\n欲将恩爱结来生，只恐来生缘又短。"
  ],
  [
    "减字木兰花",
    "晏几道",
    "长亭晚送。\n都似绿窗前日梦。\n小字还家。\n恰应红灯昨夜花。\n良时易过。\n半镜流年春欲破。\n往事难忘。\n一枕高楼到夕阳。"
  ],
  [
    "减字木兰花",
    "晏几道",
    "留春不住。\n恰似年光无味处。\n满眼飞英。\n弹指东风太浅情。\n筝弦未稳。\n学得新声难破恨。\n转枕花前。\n且占香红一夜眠。"
  ],
  [
    "减字木兰花",
    "晏几道",
    "长杨辇路。\n绿满当年携手处。\n试逐春风。\n重到宫花花树中。\n芳菲绕遍。\n今日不如前日健。\n酒罢凄凉。\n新恨犹添旧恨长。"
  ],
  [
    "菩萨蛮",
    "晏几道",
    "来时杨柳东桥路。\n曲中暗有相期处。\n明月好因缘。\n欲圆还未圆。\n欲寻芳草去。\n画扇遮微雨。\n飞絮莫无情。\n闲花应笑人。"
  ],
  [
    "菩萨蛮",
    "晏几道",
    "个人轻似低飞燕。\n春来绮陌时相见。\n堪恨两横波。\n恼人情绪多。\n长留青鬓住。\n莫放红颜去。\n占取艳阳天。\n且教伊少年。"
  ],
  [
    "菩萨蛮",
    "晏几道",
    "鸾啼似作留春语。\n花飞斗学回风舞。\n红日又平西。\n画帘遮燕泥。\n烟光还自老。\n绿镜人空好。\n香在去年衣。\n鱼笺音信稀。"
  ],
  [
    "菩萨蛮",
    "晏几道",
    "春风未放花心吐。\n尊前不拟分明语。\n酒色上来迟。\n绿须红杏枝。\n今朝眉黛浅。\n暗恨归时远。\n前夜月当楼。\n相逢南陌头。"
  ],
  [
    "菩萨蛮",
    "晏几道",
    "娇香淡染胭脂雪。\n愁春细画弯弯月。\n花月镜边情。\n浅妆匀未成。\n佳期应有在。\n试倚秋千待。\n满地落英红。\n万条杨柳风。"
  ],
  [
    "菩萨蛮",
    "晏几道",
    "香莲烛下匀丹雪。\n妆成笑弄金阶月。\n娇面胜芙蓉。\n脸边天与红。\n玳筵双揭鼓。\n唤上华茵舞。\n春浅未禁寒。\n暗嫌罗袖宽。"
  ],
  [
    "菩萨蛮",
    "晏几道",
    "哀筝一弄湘江曲。\n声声写尽湘波绿。\n纤指十三弦。\n细将幽恨传。\n当筵秋水慢。\n玉柱斜飞雁。\n弹到断肠时。\n春山眉黛低。"
  ],
  [
    "菩萨蛮",
    "晏几道",
    "江南未雪梅花白。\n忆梅人是江南客。\n犹记旧相逢。\n淡烟微月中。\n玉容长有信。\n一笑归来近。\n怀远上楼时。\n晚云和雁低。"
  ],
  [
    "菩萨蛮",
    "晏几道",
    "相逢欲话相思苦。\n浅情肯信相思否。\n还恐漫相思。\n浅情人不知。\n忆曾携手处。\n月满窗前路。\n长到月来时。\n不眠犹待伊。"
  ],
  [
    "玉楼春",
    "晏几道",
    "雕鞍好为莺花住。\n占取东城南陌路。\n尽教春思乱如云，莫管世情轻似絮。\n古来多被虚名误。\n宁负虚名身莫负。\n劝君频入醉乡来，此是无愁无恨处。"
  ],
  [
    "玉楼春",
    "晏几道",
    "一尊相遇春风里。\n诗好似君人有几。\n吴姬十五语如弦，能唱当时楼下水。\n良辰易去如弹指。\n金盏十分须尽意。\n明朝三丈日高时，共拼醉头扶不起。"
  ],
  [
    "玉楼春",
    "晏几道",
    "琼酥酒面风吹醒。\n一缕斜红临晚镜。\n小颦微笑尽妖娆，浅注轻匀长淡净。\n手挪梅蕊寻香径。\n正是佳期期未定。\n春来还为个般愁，瘦损宫腰罗带剩。"
  ],
  [
    "玉楼春",
    "晏几道",
    "清歌学得秦娥似。\n金屋瑶台知姓字。\n可怜春恨一生心，长带粉痕双袖泪。\n从来懒话低眉事。\n今日新声谁会意。\n坐中应有赏音人，试问回肠曾断未。"
  ],
  [
    "玉楼春",
    "晏几道",
    "旗亭西畔朝云住。\n沈水香烟长满路。\n柳阴分到画眉边，花片飞来垂手处。\n妆成尽任秋娘妒。\n袅袅盈盈当绣户。\n临风一曲醉朦腾，陌上行人凝恨去。"
  ],
  [
    "玉楼春",
    "晏几道",
    "离鸾照罢尘生镜。\n几点吴霜侵绿鬓。\n琵琶弦上语无凭，豆蔻梢头春有信。\n相思拼损朱颜尽。\n天若多情终欲问。\n雪窗休记夜来寒，桂酒已消人去恨。"
  ],
  [
    "玉楼春",
    "晏几道",
    "东风又作无情计。\n艳粉娇红吹满地。\n碧楼帘影不遮愁，还似去年今日意。\n谁知错管春残事。\n到处登临曾费泪。\n此时金盏直须深，看尽落花能几醉。"
  ],
  [
    "玉楼春",
    "晏几道",
    "斑骓路与阳台近。\n前度无题初借问。\n暖风鞭袖尽闲垂，微月帘栊曾暗认。\n梅花未足凭芳信。\n弦语岂堪传素恨。\n翠眉饶似远山长，寄与此愁颦不尽。"
  ],
  [
    "玉楼春",
    "晏几道",
    "红绡学舞腰肢软。\n旋织舞衣宫样染。\n织成云外雁行斜，染作江南春水浅。\n露桃宫里随歌管。\n一曲霓裳红日晚。\n归来双袖酒成痕，小字香笺无意展。"
  ],
  [
    "玉楼春",
    "晏几道",
    "当年信道情无价。\n桃叶尊前论别夜。\n脸红心绪学梅妆，眉翠工夫如月画。\n来时醉倒旗亭下。\n知是阿谁扶上马。\n忆曾挑尽五更灯，不记临分多少话。"
  ],
  [
    "玉楼春",
    "晏几道",
    "采莲时候慵歌舞。\n永日闲从花里度。\n暗随苹末晓风来，直待柳梢斜月去。\n停桡共说江头路。\n临水楼台苏小住。\n细思巫峡梦回时，不减秦源肠断处。"
  ],
  [
    "玉楼春",
    "晏几道",
    "芳年正是香英嫩。\n天与娇波长入鬓。\n蕊珠宫里旧承恩，夜拂银屏朝把镜。\n云情去住终难信。\n花意有无休更问。\n醉中同尽一杯欢，归後各成孤枕恨。"
  ],
  [
    "玉楼春",
    "晏几道",
    "轻风拂柳冰初绽。\n细雨消尘云未散。\n红窗青镜待妆梅，绿陌高楼催送雁。\n华罗歌扇金蕉盏。\n记得寻芳心绪惯。\n凤城寒尽又飞花，岁岁春光常有限。"
  ],
  [
    "阮郎归",
    "晏几道",
    "粉痕闲印玉尖纤。\n啼红傍晚奁。\n旧寒新暖尚相兼。\n梅疏待雪添。\n春冉冉，恨恹恹。\n章台对卷帘。\n个人鞭影弄凉蟾。\n楼前侧帽檐。"
  ],
  [
    "阮郎归",
    "晏几道",
    "来时红日弄窗纱。\n春红入睡霞。\n去时庭树欲栖鸦。\n香屏掩月斜。\n收翠羽，整妆华。\n青骊信又差。\n玉笙犹恋碧桃花。\n今宵未忆家。"
  ],
  [
    "阮郎归",
    "晏几道",
    "旧香残粉似当初。\n人情恨不如。\n一春犹有数行书。\n秋来书更疏。\n衾凤冷，枕鸳孤。\n愁肠待酒舒。\n梦魂纵有也成虚。\n那堪和梦无。"
  ],
  [
    "阮郎归",
    "晏几道",
    "天边金掌露成霜。\n云随雁字长。\n绿杯红袖称重阳。\n人情似故乡。\n兰佩紫，菊簪黄。\n殷勤理旧狂。\n欲将沈醉换悲凉。\n清歌莫断肠。"
  ],
  [
    "阮郎归",
    "晏几道",
    "晚妆长趁景阳钟。\n双蛾著意浓。\n舞腰浮动绿云浓。\n樱桃半点红。\n怜美景，惜芳容。\n沈思暗记中。\n春寒帘幕几重重。\n杨花尽日风。"
  ],
  [
    "归田乐",
    "晏几道",
    "试把花期数。\n便早有、感春情绪。\n看即梅花吐。\n愿花更不谢，春且长住。\n只恐花飞又春去。\n花开还不语。\n问此意、年年春还会否。\n绛唇青鬓，渐少花前语。\n对花又记得、旧曾游处。\n门外垂杨未飘絮。"
  ],
  [
    "浣溪沙",
    "晏几道",
    "二月春花厌落梅。\n仙源归路碧桃催。\n渭城丝雨劝离杯。\n欢意似云真薄幸，客鞭摇柳正多才。\n凤楼人待锦书来。"
  ],
  [
    "浣溪沙",
    "晏几道",
    "卧鸭池头小苑开。\n暄风吹尽北枝梅。\n柳长莎软路萦回。\n静避绿阴莺有意，漫随游骑絮多才。\n去年今日忆同来。"
  ],
  [
    "浣溪沙",
    "晏几道",
    "二月和风到碧城。\n万条千缕绿相迎。\n舞烟眠雨过清明。\n妆镜巧眉偷叶样，歌楼妍曲借枝名。\n晚秋霜霰莫无情。"
  ],
  [
    "浣溪沙",
    "晏几道",
    "白纻春衫杨柳鞭。\n碧蹄骄马杏花鞯。\n落英飞絮冶游天。\n南陌暖风吹舞榭，东城凉月照歌筵。\n赏心多是酒中仙。"
  ],
  [
    "浣溪沙",
    "晏几道",
    "床上银屏几点山。\n鸭炉香过琐窗寒。\n小云双枕恨春闲。\n惜别漫成良夜醉，解愁时有翠笺还。\n那回分袂月初残。"
  ],
  [
    "浣溪沙",
    "晏几道",
    "绿柳藏乌静掩关。\n鸭炉香细琐窗闲。\n那回分袂月初残。\n惜别漫成良夜醉，解愁时有翠笺还。\n欲寻双叶寄情难。"
  ],
  [
    "浣溪沙",
    "晏几道",
    "家近旗亭酒易酤。\n花时长得醉工夫。\n伴人歌笑懒妆梳。\n户外绿杨春系马，床前红烛夜呼卢。\n相逢还解有情无。"
  ],
  [
    "浣溪沙",
    "晏几道",
    "日日双眉斗画长。\n行云飞絮共轻狂。\n不将心嫁冶游郎。\n溅酒滴残歌扇字，弄花熏得舞衣香。\n一春弹泪说凄凉。"
  ],
  [
    "浣溪沙",
    "晏几道",
    "飞鹊台前晕翠蛾。\n千金新换绛仙螺。\n最难加意为颦多。\n几处睡痕留醉袖，一春愁思近横波。\n远山低尽不成歌。"
  ],
  [
    "浣溪沙",
    "晏几道",
    "午醉西桥夕未醒。\n雨花凄断不堪听。\n归时应减鬓边青。\n衣化客尘今古道，柳含春意短长亭。\n凤楼争见路旁情。"
  ],
  [
    "浣溪沙",
    "晏几道",
    "一样宫妆簇彩舟。\n碧罗团扇自障羞。\n水仙人在镜中游。\n腰自细来多态度，脸因红处转风流。\n年年相遇绿江头。"
  ],
  [
    "浣溪沙",
    "晏几道",
    "已拆秋千不奈闲。\n却随胡蝶到花间。\n旋寻双叶插云鬟。\n几摺湘裙烟缕细，一钩罗袜素蟾弯。\n绿窗红豆忆前欢。"
  ],
  [
    "浣溪沙",
    "晏几道",
    "闲弄筝弦懒系裙。\n铅华消尽见天真。\n眼波低处事还新。\n怅恨不逢如意酒，寻思难值有情人。\n可怜虚度琐窗春。"
  ],
  [
    "浣溪沙",
    "晏几道",
    "团扇初随碧簟收。\n画檐归燕尚迟留。\n靥朱眉翠喜清秋。\n风意未应迷狭路，灯痕犹自记高楼。\n露花烟叶与人愁。"
  ],
  [
    "浣溪沙",
    "晏几道",
    "翠阁朱阑倚处危。\n夜凉闲捻彩箫吹。\n曲中双凤已分飞。\n绿酒细倾消别恨，红笺小写问归期。\n月华风意似当时。"
  ],
  [
    "浣溪沙",
    "晏几道",
    "唱得红梅字字香。\n柳枝桃叶尽深藏。\n遏云声里送雕觞。\n才听便拼衣袖湿，欲歌先倚黛眉长。\n曲终敲损燕钗梁。"
  ],
  [
    "浣溪沙",
    "晏几道",
    "小杏春声学浪仙。\n疏梅清唱替哀弦。\n似花如雪绕琼筵。\n腮粉月痕妆罢後，脸红莲艳酒醒前。\n今年水调得人怜。"
  ],
  [
    "浣溪沙",
    "晏几道",
    "铜虎分符领外台。\n五云深处彩旌来。\n春随红旆过长淮。\n千里裤襦添旧暖，万家桃李间新栽。\n使星回首是三台。"
  ],
  [
    "浣溪沙",
    "晏几道",
    "浦口莲香夜不收。\n水边风里欲生秋。\n棹歌声细不惊鸥。\n凉月送归思往事，落英飘去起新愁。\n可堪题叶寄东楼。"
  ],
  [
    "浣溪沙",
    "晏几道",
    "莫问逢春能几回。\n能歌能笑是多才。\n露花犹有好枝开。\n绿鬓旧人皆老大，红梁新燕又归来。\n尽须珍重掌中杯。"
  ],
  [
    "浣溪沙",
    "晏几道",
    "楼上灯深欲闭门。\n梦云归去不留痕。\n几年芳草忆王孙。\n向日阑干依旧绿，试将前事倚黄昏。\n记曾来处易消魂。"
  ],
  [
    "更漏子",
    "晏几道",
    "槛花稀，池草遍。\n冷落吹笙庭院。\n人去日，燕西飞。\n燕归人未归。\n数书期，寻梦意。\n弹指一年春事。\n新怅望，旧悲凉。\n不堪红日长。"
  ],
  [
    "更漏子",
    "晏几道",
    "柳间眠，花里醉。\n不惜绣裙铺地。\n钗燕重，鬓蝉轻。\n一双梅子青。\n粉笺书，罗袖泪。\n还有可怜新意。\n遮闷绿，掩羞红。\n晚来团扇风。"
  ],
  [
    "更漏子",
    "晏几道",
    "柳丝长，桃叶小。\n深院断无人到。\n红日淡，绿烟晴。\n流莺三两声。\n雪香浓，檀晕少。\n枕上卧枝花好。\n春思重，晓妆迟。\n寻思残梦时。"
  ],
  [
    "更漏子",
    "晏几道",
    "露华高，风信远。\n宿醉画帘低卷。\n梳洗倦，冶游慵。\n绿窗春睡浓。\n彩条轻，金缕重。\n昨日小桥相送。\n芳草恨，落花愁。\n去年同倚楼。"
  ],
  [
    "更漏子",
    "晏几道",
    "出墙花，当路柳。\n借问芳心谁有。\n红解笑，绿能颦。\n千般恼乱春。\n北来人，南去客。\n朝暮等闲攀折。\n怜晚秀，惜残阳。\n情知枉断肠。"
  ],
  [
    "更漏子",
    "晏几道",
    "欲论心，先掩泪。\n零落去年风味。\n闲卧处，不言时。\n愁多只自知。\n到情深，俱是怨。\n惟有梦中相见。\n犹似旧，奈人禁。\n偎人说寸心。"
  ],
  [
    "河满子",
    "晏几道",
    "对镜偷匀玉箸，背人学写银钩。\n系谁红豆罗带角，心情正著春游。\n那日杨花陌上，多时杏子墙头。\n眼底关山无奈，梦中云雨空休。\n问看几许怜才意，两蛾藏尽离愁。\n难拼此回肠断，终须锁定红楼。"
  ],
  [
    "河满子",
    "晏几道",
    "绿绮琴中心事，齐纨扇上时光。\n五陵年少浑薄幸，轻如曲水飘香。\n夜夜魂消梦峡，年年泪尽啼湘。\n归雁行边远字，惊鸾舞处离肠。\n蕙楼多少铅华在，从来错倚红妆。\n可羡邻姬十五，金钗早嫁王昌。"
  ],
  [
    "于飞乐",
    "晏几道",
    "晓日当帘，睡痕犹占香腮。\n轻盈笑倚鸾台。\n晕残红，匀宿翠，满镜花开。\n娇蝉鬓畔，插一枝、淡蕊疏梅。\n每到春深，多愁饶恨，妆成懒下香阶。\n意中人，从别後，萦系情怀。\n良辰好景，相思字、唤不归来。"
  ],
  [
    "愁倚阑令・春光好",
    "晏几道",
    "凭江阁，看烟鸿。\n恨春浓。\n还有当年闻笛泪，洒东风。\n时候草绿花红。\n斜阳外、远水溶溶。\n浑似阿莲双枕畔，画屏中。"
  ],
  [
    "愁倚阑令・春光好",
    "晏几道",
    "花阴月，柳梢莺。\n近清明。\n长恨去年今夜雨，洒离亭。\n枕上怀远诗成。\n红笺纸、小砑吴绫。\n寄与征人教念远，莫无情。"
  ],
  [
    "愁倚阑令・春光好",
    "晏几道",
    "春罗薄，酒醒寒。\n梦初残。\n枕片时云雨事，已关山。\n楼上斜日阑干。\n楼前路、曾试雕鞍。\n拼却一襟怀远泪，倚阑看。"
  ],
  [
    "御街行",
    "晏几道",
    "年光正似花梢露。\n弹指春还暮。\n翠眉仙子望归来，倚遍玉城珠树。\n岂知别後，好风良月，往事无寻处。\n狂情错向红尘住。\n忘了瑶台路。\n碧桃花蕊已应开，欲伴彩云飞去。\n回思十载，朱颜青鬓，枉被浮名误。"
  ],
  [
    "御街行",
    "晏几道",
    "街南绿树春饶絮。\n雪满游春路。\n树头花艳杂娇云，树底人家朱户。\n北楼闲上，疏帘高卷，直见街南树。\n阑干倚尽犹慵去。\n几度黄昏雨。\n晚春盘马踏青苔，曾傍绿阴深驻。\n落花犹在，香屏空掩，人面知何处。"
  ],
  [
    "浪淘沙",
    "晏几道",
    "高阁对横塘。\n新燕年光。\n柳花残梦隔潇湘。\n绿浦归帆看不见，还是斜阳。\n一笑解愁肠。\n人会娥妆。\n藕丝衫袖郁金香。\n曳雪牵云留客醉，且伴春狂。"
  ],
  [
    "浪淘沙",
    "晏几道",
    "小绿间长红。\n露蕊烟丛。\n花开花落昔年同。\n惟恨花前携手处，往事成空。\n山远水重重。\n一笑难逢。\n已拼长在别离中。\n霜鬓知他从此去，几度春风。"
  ],
  [
    "浪淘沙",
    "晏几道",
    "丽曲醉思仙。\n十二哀弦。\n蛾叠柳脸红莲。\n多少雨条烟叶恨，红泪离筵。\n行子惜流年。\n鹈枝边。\n吴堤春水舣兰船。\n南去北来今渐老，难负尊前。"
  ],
  [
    "浪淘沙",
    "晏几道",
    "翠幕绮筵张。\n淑景难忘。\n阳关声巧绕雕梁。\n美酒十分谁与共，玉指持觞。\n晓枕梦高唐。\n略话衷肠。\n小山池院竹风凉。\n明夜月圆帘四卷，今夜思量。"
  ],
  [
    "丑奴儿・采桑子",
    "晏几道",
    "昭华凤管知名久。\n长闭帘栊。\n日日春慵。\n闲倚庭花晕脸红。\n应说金谷无人後，此会相逢。\n三弄临风。\n送得当筵玉盏空。"
  ],
  [
    "丑奴儿・采桑子",
    "晏几道",
    "日高庭院杨花转，闲淡春风。\n莺语惺忪。\n似笑金屏昨夜空。\n娇慵未洗匀妆手，闲印斜红。\n新恨重重。\n都与年时旧意同。"
  ],
  [
    "诉衷情",
    "晏几道",
    "种花人自蕊宫来。\n牵衣问小梅。\n今年芳意何似，应向旧枝开。\n凭寄语，谢瑶台。\n客无才。\n粉香传信，玉盏开筵，莫待春回。"
  ],
  [
    "诉衷情",
    "晏几道",
    "净揩妆脸浅匀眉。\n衫子素梅儿。\n苦无心绪梳洗，闲淡也相宜。\n云态度，柳腰肢。\n入相思。\n夜来月底，今日尊前，未当佳期。"
  ],
  [
    "诉衷情",
    "晏几道",
    "渚莲霜晓坠残红。\n依约旧秋同。\n玉人团扇恩浅，一意恨西风。\n云去住，月朦胧。\n夜寒浓。\n此时还是，泪墨书成，未有归鸿。"
  ],
  [
    "诉衷情",
    "晏几道",
    "凭觞静忆去年秋，桐落故溪头。\n诗成自写红叶，和恨寄东流。\n人脉脉，水悠悠。\n几多愁。\n雁书不到，蝶梦无凭，漫倚高楼。"
  ],
  [
    "诉衷情",
    "晏几道",
    "小梅风韵最妖娆。\n开处雪初消。\n南枝欲附春信，长恨陇人遥。\n闲记忆，旧江皋。\n路迢迢。\n暗香浮动，疏影横斜，几处溪桥。"
  ],
  [
    "诉衷情",
    "晏几道",
    "长因蕙草记罗裙。\n绿腰沈水熏。\n阑干曲处人静，曾共倚黄昏。\n风有韵，月无痕。\n暗消魂。\n拟将幽恨，试写残花，寄与朝云。"
  ],
  [
    "诉衷情",
    "晏几道",
    "御纱新制石榴裙。\n沈香慢火熏。\n越罗双带宫样，飞鹭碧波纹。\n随锦字，叠香痕。\n寄文君。\n系来花下，解向尊前，谁伴朝云。"
  ],
  [
    "诉衷情",
    "晏几道",
    "都人离恨满歌筵。\n清唱倚危弦。\n星屏别後千里，更见是何年。\n骢骑稳，绣衣鲜。\n欲朝天。\n北人欢笑，南国悲凉，迎送金鞭。"
  ],
  [
    "破阵子",
    "晏几道",
    "柳下笙歌庭院，花间姊妹秋千。\n记得春楼当日事，写向红窗夜月前。\n凭谁寄小莲。\n绛蜡等闲陪泪，吴蚕到了缠绵。\n绿鬓能供多少恨，未肯无情比断弦。\n今年老去年。"
  ],
  [
    "好女儿",
    "晏几道",
    "绿遍西池。\n梅子青时。\n尽无端、尽日东风恶，更霏微细雨，恼人离恨，满路春泥。\n应是行云归路，有闲泪、洒相思。\n想旗亭、望断黄昏月，又依前误了，红笺香信，翠袖欢期。"
  ],
  [
    "好女儿",
    "晏几道",
    "酌酒殷勤。\n尽更留春。\n忍无情、便赋馀花落，待花前细把、一春心事，问个人人。\n莫似花开还谢，愿芳意、且长新。\n倚娇红、待得欢期定，向水沈烟底，金莲影下，睡过佳辰。"
  ],
  [
    "点绛唇",
    "晏几道",
    "花信来时，恨无人似花依旧。\n又成春瘦。\n折断门前柳。\n天与多情，不与长相守。\n分飞後。\n泪痕和酒。\n占了双罗袖。"
  ],
  [
    "点绛唇",
    "晏几道",
    "明日征鞭，又将南陌垂杨折。\n自怜轻别。\n拼得音尘绝。\n杏子枝边，倚处阑干月。\n依前缺。\n去年时节。\n旧事无人说。"
  ],
  [
    "点绛唇",
    "晏几道",
    "碧水东流，漫题凉叶津头寄。\n谢娘春意。\n临水颦双翠。\n日日骊歌，空费行人泪。\n成何计。\n未如浓醉。\n闲掩红楼睡。"
  ],
  [
    "点绛唇",
    "晏几道",
    "妆席相逢，旋匀红泪歌金缕。\n意中曾许。\n欲共吹花去。\n长爱荷香，柳色殷桥路。\n留人住。\n淡烟微雨。\n好个双栖处。"
  ],
  [
    "点绛唇",
    "晏几道",
    "湖上西风，露花啼处秋香老。\n谢家春草。\n唱得清商好。\n笑倚兰舟，转尽新声了。\n烟波渺。\n暮云稀少。\n一点凉蟾小。"
  ],
  [
    "两同心",
    "晏几道",
    "楚乡春晚，似入仙源。\n拾翠处、闲随流水，踏青路、暗惹香尘。\n心心在，柳外青帘，花下朱门。\n对景且醉芳尊。\n莫话消魂。\n好意思、曾同明月，恶滋味、最是黄昏。\n相思处，一纸红笺，无限啼痕。"
  ],
  [
    "少年游",
    "晏几道",
    "绿勾阑畔，黄昏淡月，携手对残红。\n纱窗影里，朦腾春睡，繁杏小屏风。\n须愁别後，天高海阔，何处更相逢。\n幸有花前，一杯芳酒，欢计莫匆匆。"
  ],
  [
    "少年游",
    "晏几道",
    "西溪丹杏，波前媚脸，珠露与深匀。\n南楼翠柳，烟中愁黛，丝雨恼娇颦。\n当年此处，闻歌酒，曾对可怜人。\n今夜相思，水长山远，闲卧送残春。"
  ],
  [
    "少年游",
    "晏几道",
    "离多最是，东西流水，终解两相逢。\n浅情终似，行云无定，犹到梦魂中。\n可怜人意，薄於云水，佳会更难重。\n细想从来，断肠多处，不与者番同。"
  ],
  [
    "少年游",
    "晏几道",
    "西楼别後，风高露冷，无奈月分明。\n飞鸿影里，捣衣砧外，总是玉关情。\n王孙此际，山重水远，何处赋西征。\n金闺魂梦枉丁宁。\n寻尽短长亭。"
  ],
  [
    "少年游",
    "晏几道",
    "雕梁燕去，裁诗寄远，庭院旧风流。\n黄花醉了，碧梧题罢，闲卧对高秋。\n繁云破後，分明素月，凉影挂金钩。\n有人凝澹倚西楼。\n新样两眉愁。"
  ],
  [
    "虞美人",
    "晏几道",
    "闲敲玉镫隋堤路。\n一笑开朱户。\n素云凝澹月婵娟。\n门外鸭头春水、木兰船。\n吹花拾蕊嬉游惯。\n天与相逢晚。\n一声长笛倚楼时。\n应恨不题红叶、寄相思。"
  ],
  [
    "虞美人",
    "晏几道",
    "飞花自有牵情处。\n不向枝边坠。\n随风飘荡已堪愁。\n更伴东流流水、过秦楼。\n楼中翠黛含春怨。\n闲倚阑干见。\n远弹双泪惜香红。\n暗恨玉颜光景、与花同。"
  ],
  [
    "虞美人",
    "晏几道",
    "曲阑干外天如水。\n昨夜还曾倚。\n初将明月比佳期。\n长向月圆时候、望人归。\n罗衣著破前香在。\n旧意谁教改。\n一春离恨懒调弦。\n犹有两行闲泪、宝筝前。"
  ],
  [
    "虞美人",
    "晏几道",
    "疏梅月下歌金缕。\n忆共文君语。\n更谁情浅似春风。\n一夜满枝新绿、替残红。\n苹香已有莲开信。\n两桨佳期近。\n采莲时节定来无。\n醉後满身花影、倩人扶。"
  ],
  [
    "虞美人",
    "晏几道",
    "玉箫吹遍烟花路。\n小谢经年去。\n更教谁画远山眉。\n又是陌头风细、恼人时。\n时光不解年年好。\n叶上秋声早。\n可怜蝴蝶易分飞。\n只有杏梁双燕、每来归。"
  ],
  [
    "虞美人",
    "晏几道",
    "秋风不似春风好。\n一夜金英老。\n更谁来凭曲阑干。\n惟有雁边斜月、照关山。\n双星旧约年年在。\n笑尽人情改。\n有期无定是无期。\n说与小云新恨、也低眉。"
  ],
  [
    "虞美人",
    "晏几道",
    "小梅枝上东君信。\n雪後花期近。\n南枝开尽北枝开。\n长被陇头游子、寄春来。\n年年衣袖年年泪。\n总为今朝意。\n问谁同是忆花人。\n赚得小鸿眉黛、也低颦。"
  ],
  [
    "虞美人",
    "晏几道",
    "湿红笺纸回纹字。\n多少柔肠事。\n去年双燕欲归时。\n还是碧云千里、锦书迟。\n南楼风月长依旧。\n别恨无端有。\n倩谁横笛倚危阑。\n今夜落梅声里、怨关山。"
  ],
  [
    "虞美人",
    "晏几道",
    "一弦弹尽仙韶乐。\n曾破千金学。\n玉楼银烛夜深深。\n愁见曲中双泪、落香襟。\n从来不奈离声怨。\n几度朱弦断。\n未知谁解赏新音。\n长是好风明月、暗知心。"
  ],
  [
    "采桑子",
    "晏几道",
    "秋千散後朦胧月，满院人闲。\n几处雕阑。\n一夜风吹杏粉残。\n昭阳殿里春衣就，金缕初乾。\n莫信朝寒。\n明日花前试舞看。"
  ],
  [
    "采桑子",
    "晏几道",
    "花前独占春风早，长爱江梅。\n秀艳清杯。\n芳意先愁凤管催。\n寻香已落闲人後，此恨难裁。\n更晚须来。\n却恐初开胜未开。"
  ],
  [
    "采桑子",
    "晏几道",
    "芦鞭坠遍杨花陌，晚见珍珍。\n疑是朝云。\n来作高唐梦里人。\n应怜醉落楼中帽，长带歌尘。\n试拂香茵。\n留解金鞍睡过春。"
  ],
  [
    "采桑子",
    "晏几道",
    "日高庭院杨花转，闲淡春风。\n昨夜匆匆。\n颦入遥山翠黛中。\n金盆水冷菱花净，满面残红。\n欲洗犹慵。\n弦上啼乌此夜同。"
  ],
  [
    "采桑子",
    "晏几道",
    "征人去日殷勤嘱，莫负心期。\n寒雁来时。\n第一传书慰别离。\n轻春织就机中素，泪墨题诗。\n欲寄相思。\n日日高楼看雁飞。"
  ],
  [
    "采桑子",
    "晏几道",
    "花时恼得琼枝瘦，半被残香。\n睡损梅妆。\n红泪今春第一行。\n风流笑伴相逢处，白马游缰。\n共折垂杨。\n手拈芳条说夜长。"
  ],
  [
    "采桑子",
    "晏几道",
    "春风不负年年信，长趁花期。\n小锦堂西。\n红杏初开第一枝。\n碧箫度曲留人醉，昨夜归迟。\n短恨凭谁。\n莺语殷勤月落时。"
  ],
  [
    "采桑子",
    "晏几道",
    "秋来更觉消魂苦，小字还稀。\n坐想行思。\n怎得相看似旧时。\n南楼把手凭肩处，风月应知。\n别後除非。\n梦里时时得见伊。"
  ],
  [
    "采桑子",
    "晏几道",
    "谁将一点凄凉意，送入低眉。\n画箔闲垂。\n多是今宵得睡迟。\n夜痕记尽窗间月，曾误心期。\n准拟相思。\n还是窗间记月时。"
  ],
  [
    "采桑子",
    "晏几道",
    "宜春苑外楼堪倚，雪意方浓。\n雁影冥。\n正共银屏小景同。\n可无人解相思处，昨夜东风。\n梅蕊应红。\n知在谁家锦字中。"
  ],
  [
    "采桑子",
    "晏几道",
    "白莲池上当时月，今夜重圆。\n曲水兰船。\n忆伴飞琼看月眠。\n黄花绿酒分携後，泪湿吟笺。\n旧事年年。\n时节南湖又采莲。"
  ],
  [
    "采桑子",
    "晏几道",
    "高吟烂醉淮西月，诗酒相留。\n明日归舟。\n碧藕花中醉过秋。\n文姬赠别双团扇，自写银钩。\n散尽离愁。\n携得清风出画楼。"
  ],
  [
    "采桑子",
    "晏几道",
    "前欢几处笙歌地，长负登临。\n月幌风襟。\n犹忆西楼著意深。\n莺花见尽当时事，应笑如今。\n一寸愁心。\n日日寒蝉夜夜砧。"
  ],
  [
    "采桑子",
    "晏几道",
    "无端恼破桃源梦，明日青楼。\n玉腻花柔。\n不学行云易去留。\n应嫌衫袖前香冷，重傍金虬。\n歌扇风流。\n遮尽归时翠黛愁。"
  ],
  [
    "采桑子",
    "晏几道",
    "年年此夕东城见，欢意匆匆。\n明日还重。\n却在楼台缥缈中。\n垂螺拂黛清歌女，曾唱相逢。\n秋月春风。\n醉枕香衾一岁同。"
  ],
  [
    "采桑子",
    "晏几道",
    "双螺未学同心绾，已占歌名。\n月白风清。\n长倚昭华笛里声。\n知音敲尽朱颜改，寂寞时情。\n一曲离亭。\n惜与青楼忍泪听。"
  ],
  [
    "采桑子",
    "晏几道",
    "西楼月下当时见，泪粉偷匀。\n歌罢还颦。\n恨隔炉烟看未真。\n别来楼外垂杨缕，几换青春。\n倦客红尘。\n长记楼中粉泪人。"
  ],
  [
    "采桑子",
    "晏几道",
    "非花非雾前时见，满眼娇春。\n浅笑微颦。\n恨隔垂帘看未真。\n殷勤借问家何处，不在红尘。\n若是朝云。\n宜作今宵梦里人。"
  ],
  [
    "采桑子",
    "晏几道",
    "当时月下分飞处，依旧凄凉。\n也会思量。\n不道孤眠夜更长。\n泪痕遍鸳鸯枕，重绕回廊。\n月上东窗。\n长到如今欲断肠。"
  ],
  [
    "采桑子",
    "晏几道",
    "湘妃浦口莲开尽，昨夜红稀。\n懒过前溪。\n闲舣扁舟看雁飞。\n去年谢女池边醉，晚雨霏微。\n记得归时。\n旋折新荷盖舞衣。"
  ],
  [
    "采桑子",
    "晏几道",
    "别来长记西楼事，结遍兰襟。\n遗恨重寻。\n弦断相如绿绮琴。\n何时一枕逍遥夜，细话初心。\n若问如今。\n也似当时著意深。"
  ],
  [
    "采桑子",
    "晏几道",
    "红窗碧玉新名旧，犹绾双螺。\n一寸秋波。\n千斛明珠觉未多。\n小来竹马同游客，惯听清歌。\n今日蹉跎。\n恼乱工夫晕翠蛾。"
  ],
  [
    "采桑子",
    "晏几道",
    "昭华凤管知名久，长闭帘栊。\n闻道春慵。\n方倚庭花晕脸红。\n可怜金谷无人後，此会相逢。\n三弄临风。\n送得当筵玉盏空。"
  ],
  [
    "采桑子",
    "晏几道",
    "金风玉露初凉夜，秋草窗前。\n浅醉闲眠。\n一枕江风梦不圆。\n长情短恨难凭寄，枉费红笺。\n试拂么弦。\n却恐琴心可暗传。"
  ],
  [
    "采桑子",
    "晏几道",
    "心期昨夜寻思遍，犹负殷勤。\n齐斗堆金。\n难买丹诚一寸真。\n须知枕上尊前意，占得长春。\n寄语东邻。\n似此相看有几人。"
  ],
  [
    "踏莎行",
    "晏几道",
    "柳上烟归，池南雪尽。\n东风渐有繁华信。\n花开花谢蝶应知，春来春去莺能问。\n梦意犹疑，心期欲近。\n云笺字字萦方寸。\n宿妆曾比杏腮红，忆人细把香英认。"
  ],
  [
    "踏莎行",
    "晏几道",
    "宿雨收尘，朝霞破暝。\n风光暗许花期定。\n玉人呵手试妆时，粉香帘幕阴阴静。\n斜雁朱弦，孤鸾绿镜。\n伤春误了寻芳兴。\n去年今日杏墙西，啼莺唤得闲愁醒。"
  ],
  [
    "踏莎行",
    "晏几道",
    "绿径穿花，红楼压水。\n寻芳误到蓬莱地。\n玉颜人是蕊珠仙，相逢展尽双蛾翠。\n梦草闲眠，流觞浅醉。\n一春总见瀛洲事。\n别来双燕又西飞，无端不寄相思字。"
  ],
  [
    "踏莎行",
    "晏几道",
    "雪尽寒轻，月斜烟重。\n清欢犹记前时共。\n迎风朱户背灯开，拂檐花影侵帘动。\n绣枕双鸳，香苞翠凤。\n从来往事都如梦。\n伤心最是醉归时，眼前少个人人送。"
  ],
  [
    "留春令",
    "晏几道",
    "画屏天畔，梦回依约，十洲云水。\n手拈红笺寄人书，写无限、伤春事。\n别浦高楼曾漫倚。\n对江南千里。\n楼下分流水声中，有当日、凭高泪。"
  ],
  [
    "留春令",
    "晏几道",
    "采莲舟上，夜来陡觉，十分秋意。\n懊恼寒花暂时香，与情浅、人相似。\n玉蕊歌清招晚醉。\n恋小桥风细。\n水湿红裙酒初消，又记得、南溪事。"
  ],
  [
    "留春令",
    "晏几道",
    "海棠风横，醉中吹落，香红强半。\n小粉多情怨花飞，仔细把、残香看。\n一抹浓檀秋水畔。\n缕金衣新换。\n鹦鹉杯深艳歌迟，更莫放、人肠断。"
  ],
  [
    "风入松",
    "晏几道",
    "柳阴庭院杏梢墙。\n依旧巫阳。\n凤箫已远青楼在，水沈谁、复暖前香。\n临镜舞鸾离照，倚筝飞雁辞行。\n坠鞭人意自凄凉。\n泪眼回肠。\n断云残雨当年事，到如今、几处难忘。\n两袖晓风花陌，一帘夜月兰堂。"
  ],
  [
    "风入松",
    "晏几道",
    "心心念念忆相逢。\n别恨谁浓。\n就中懊恼难拼处，是擘钗、分钿匆匆。\n却似桃源路失，落花空记前踪。\n彩笺书尽浣溪红。\n深意难通。\n强欢殢酒图消遣，到醒来、愁闷还重。\n若是初心未改，多应此意须同。"
  ],
  [
    "清商怨",
    "晏几道",
    "庭花香信尚浅。\n最玉楼先暖。\n梦觉春衾，江南依旧远。\n回纹锦字暗翦。\n漫寄与、也应归晚。\n要问相思，天涯犹自短。"
  ],
  [
    "秋蕊香",
    "晏几道",
    "池苑清阴欲就。\n还傍送春时候。\n眼中人去难欢偶。\n谁共一杯芳酒。\n朱阑碧砌皆如旧。\n记携手。\n有情不管别离久。\n情在相逢终有。"
  ],
  [
    "秋蕊香",
    "晏几道",
    "歌彻郎君秋草。\n别恨远山眉小。\n无情莫把多情恼。\n第一归来须早。\n红尘自古长安道。\n故人少。\n相思不比相逢好。\n此别朱颜应老。"
  ],
  [
    "思远人",
    "晏几道",
    "红叶黄花秋意晚，千里念行客。\n飞云过尽，归鸿无信，何处寄书得。\n泪弹不尽临窗滴。\n就砚旋研墨。\n渐写到别来，此情深处，红笺为无色。"
  ],
  [
    "碧牡丹",
    "晏几道",
    "翠袖疏纨扇。\n凉叶催归燕。\n一夜西风，几处伤高怀远。\n细菊枝头，开嫩香还遍。\n月痕依旧庭院。\n事何限。\n怅望秋意晚。\n离人鬓华将换。\n静忆天涯，路比此情犹短。\n试约鸾笺，传素期良愿。\n南云应有新雁。"
  ],
  [
    "长相思",
    "晏几道",
    "长相思。\n长相思。\n若问相思甚了期。\n除非相见时。\n长相思。\n长相思。\n欲把相思说似谁。\n浅情人不知。"
  ],
  [
    "醉落魄・一斛珠",
    "晏几道",
    "满街斜月。\n垂鞭自唱阳关彻。\n断尽柔肠思归切。\n都为人人，不许多时别。\n南桥昨夜风吹雪。\n短长亭下征尘歇。\n归时定有梅堪折。\n欲把离愁，细拈花枝说。"
  ],
  [
    "醉落魄・一斛珠",
    "晏几道",
    "鸾孤月缺。\n两春惆怅音尘绝。\n如今若负当时节。\n信道欢缘，狂向衣襟结。\n若问相思何处歇。\n相逢便是相思彻。\n尽饶别後留心别。\n也待相逢，细把相思说。"
  ],
  [
    "醉落魄・一斛珠",
    "晏几道",
    "天教命薄。\n青楼占得声名恶。\n对酒当歌寻思著。\n月户星窗，多少旧期约。\n相逢细语初心错。\n两行红泪尊前落。\n霞觞且共深深酌。\n恼乱春宵，翠被都闲却。"
  ],
  [
    "醉落魄・一斛珠",
    "晏几道",
    "休休莫莫。\n离多还是因缘恶。\n有情无奈思量著。\n月夜佳期，近写青笺约。\n心心口口长恨昨。\n分飞容易当时错。\n後期休似前欢薄。\n买断青楼，莫放春闲却。"
  ],
  [
    "望仙楼・胡捣练",
    "晏几道",
    "小春花信日边来，未上江楼先坼。\n今岁东君消息。\n还自南枝得。\n素衣染尽天香，玉酒添成国色。\n一自故溪疏隔。\n肠断长相忆。"
  ],
  [
    "凤孤飞",
    "晏几道",
    "一曲画楼钟动，宛转歌声缓。\n绮席飞尘满。\n更少待、金蕉暖。\n细雨轻寒今夜短。\n依前是、粉墙别馆。\n端的欢期应未晚。\n奈归云难管。"
  ],
  [
    "西江月",
    "晏几道",
    "愁黛颦成月浅，啼妆印得花残。\n只消鸳枕夜来闲。\n晓镜心情便懒。\n醉帽檐头风细，征衫袖口香寒。\n绿江春水寄书难。\n携手佳期又晚。"
  ],
  [
    "西江月",
    "晏几道",
    "南苑垂鞭路冷，西楼把袂人稀。\n庭花犹有鬓边枝。\n且插残红自醉。\n画幕凉催燕去，香屏晓放云归。\n依前青枕梦回时。\n试问闲愁有几。"
  ],
  [
    "武陵春",
    "晏几道",
    "绿蕙红兰芳信歇，金蕊正风流。\n应为诗人多怨秋。\n花意与消愁。\n梁王苑路香英密，长记旧嬉游。\n曾看飞琼戴满头。\n浮动舞梁州。"
  ],
  [
    "武陵春",
    "晏几道",
    "九日黄花如有意，依旧满珍丛。\n谁似龙山秋兴浓。\n吹帽落西风。\n年年岁岁登高节，欢事旋成空。\n几处佳人此会同。\n今在泪痕中。"
  ],
  [
    "武陵春",
    "晏几道",
    "烟柳长堤知几曲，一曲一魂消。\n秋水无情天共遥。\n愁送木兰桡。\n熏香绣被心情懒，期信转迢迢。\n记得来时倚画桥。\n红泪满鲛绡。"
  ],
  [
    "解佩令",
    "晏几道",
    "玉阶秋感，年华暗去。\n掩深宫、团扇无绪。\n记得当时，自翦下、机中轻素。\n点丹青、画成秦女。\n凉襟犹在，朱弦未改，忍霜纨、飘零何处。\n自古悲凉，是情事、轻如云雨。\n倚么弦、恨长难诉。"
  ],
  [
    "行香子",
    "晏几道",
    "晚绿寒红。\n芳意匆匆。\n惜年华、今与谁同。\n碧云零落，数字征鸿。\n看渚莲凋，宫扇旧，怨秋风。\n流波坠叶，佳期何在，想天教、离恨无穷。\n试将前事，闲倚梧桐。\n有消魂处，明月夜，粉屏空。"
  ],
  [
    "庆春时",
    "晏几道",
    "倚天楼殿，升平风月，彩仗春移。\n鸾丝凤竹，长生调里，迎得翠舆归。\n雕鞍游罢，何处还有心期。\n浓熏翠被，深停画烛，人约月西时。"
  ],
  [
    "庆春时",
    "晏几道",
    "梅梢已有，春来音信，风意犹寒。\n南楼暮雪，无人共赏，闲却玉阑干。\n殷勤今夜，凉月还似眉弯。\n尊前为把，桃根丽曲，重倚四弦看。"
  ],
  [
    "喜团圆",
    "晏几道",
    "危楼静锁，窗中远岫，门外垂杨。\n珠帘不禁春风度，解偷送馀香。\n眠思梦想，不如双燕，得到兰房。\n别来只是，凭高泪眼，感旧离肠。"
  ],
  [
    "忆闷令",
    "晏几道",
    "取次临鸾匀画浅。\n酒醒迟来晚。\n多情爱惹闲愁，长黛眉低敛。\n月底相逢花下见。\n有深深良愿。\n愿期信、似月如花，须更教长远。"
  ],
  [
    "梁州令",
    "晏几道",
    "莫唱阳关曲。\n泪湿当年金缕。\n离歌自古最消魂，闻歌更在魂消处。\n南楼杨柳多情绪。\n不系行人住。\n人情却似飞絮。\n悠扬便逐春风去。"
  ],
  [
    "燕归梁",
    "晏几道",
    "莲叶雨，蓼花风。\n秋恨几枝红。\n远烟收尽水溶溶。\n飞雁碧云中。\n衷肠事。\n鱼笺字。\n情绪年年相似。\n凭高双袖晚寒浓。\n人在月桥东。"
  ],
  [
    "胡捣练",
    "晏几道",
    "小亭初报一枝梅，惹起江南归兴。\n遥想玉溪风景，水漾横斜影。\n异香直到醉乡中，醉後还因香醒。\n好是玉容相并。\n人与花争莹。"
  ],
  [
    "丑奴儿・采桑子",
    "晏几道",
    "夜来酒醒清无梦，愁倚阑干。\n露滴轻寒。\n雨打芙蓉泪不乾。\n佳人别後音尘悄，瘦尽难拼。\n明月无端。\n已过红楼十二间。"
  ],
  [
    "谒金门",
    "晏几道",
    "溪声急。\n无数落花漂出。\n燕子分泥蜂酿蜜。\n迟迟艳风日。\n须信芳菲随失。\n况复佳期难必。\n拟把此情书万一。\n愁多翻阁笔。"
  ],
  [
    "浪淘沙",
    "王观",
    "素手水晶盘。\n垒起仙丸。\n红绡剪碎却成团。\n逗得安排金粟遍，何似鸡冠。\n味胜玉浆寒。\n只被宜酸。\n莫将荔子一般看。\n色淡香消僝僽损，才到长安。"
  ],
  [
    "卜算子",
    "王观",
    "水是眼波横，山是眉峰聚。\n欲问行人去那边，眉眼盈盈处。\n才始送春归，又送君归去。\n若到江东赶上春，千万和春住。"
  ],
  [
    "清平乐",
    "王观",
    "黄金殿里。\n烛影双龙戏。\n劝得官家真个醉。\n进酒犹呼万岁。\n折旋舞彻伊州。\n君恩与整搔头。\n一夜御前宣住，六宫多少人愁。"
  ],
  [
    "雨中花令",
    "王观",
    "百尺清泉声陆续。\n映潇洒、碧梧翠竹。\n面千步回廊，重重帘幕，小枕寒玉。\n试展鲛绡看画轴。\n见一片、潇湘凝绿。\n待玉漏穿花，银河垂地，月上栏干曲。"
  ],
  [
    "清平乐",
    "王观",
    "宜春小苑。\n处处花开满。\n学得红妆红要浅。\n催上金车要看。\n君王曲宴瑶池。\n小舟掠水如飞。\n夺得锦标归去，匆匆不惜罗衣。"
  ],
  [
    "木兰花令",
    "王观",
    "铜驼陌上新正後。\n第一风流除是柳。\n勾牵春事不如梅，断送离人强似酒。\n东君有意偏撋就。\n惯得腰肢真个瘦。\n阿谁道你不思量，因甚眉头长恁皱。"
  ],
  [
    "生查子",
    "王观",
    "关山魂梦长，塞雁音书少。\n两鬓可怜青，一夜相思老。\n归傍碧纱窗，说与人人道。\n真个别离难，不似相逢好。"
  ],
  [
    "菩萨蛮",
    "王观",
    "单于吹落山头月。\n漫漫江上沙如雪。\n谁唱缕金衣。\n水寒船舫稀。\n芦花枫叶浦。\n忆抱琵琶语。\n身未发长沙。\n梦魂先到家。"
  ],
  [
    "减字木兰花",
    "王观",
    "瑞云仙雾。\n拂晓重重遮绣户。\n一炷清香。\n千尺流霞入寿觞。\n家门转好。\n从此应须长不老。\n来岁春风。\n看拜西枢小令公。"
  ],
  [
    "失调名",
    "王观",
    "十三妮子绿窗中。"
  ],
  [
    "临江仙",
    "王观",
    "别岸相逢何草草，扁舟两岸垂杨。\n绣屏珠箔绮香囊。\n酒深歌拍缓，愁入翠眉长。\n燕子归来人去也，此时无奈昏黄。\n桃花应是我心肠。\n不禁微雨，流泪湿红妆。"
  ],
  [
    "点绛唇",
    "王安礼",
    "春睡腾腾，觉来鸳被堆香暖。\n起来慵懒。\n触目情何限。\n深院日斜，人静花阴转。\n柔肠断。\n凭高不见。\n芳草连天远。"
  ],
  [
    "江神子・江城子",
    "张舜民",
    "七朝文物旧江山。\n水如天。\n莫凭栏。\n千古斜阳，无处问长安。\n更隔秦淮闻旧曲，秋已半，夜将阑。\n争教潘鬓不生斑。\n敛芳颜。\n抹么弦。\n须记琵琶，子细说因缘。\n待得鸾胶肠已断，重别日，是何年。"
  ],
  [
    "朝中措",
    "张舜民",
    "三湘迁客思悠哉。\n尊俎定常开。\n云雨未消歌伴，山川忍对离杯。\n他年来此，贤侯未去，忍话先回。\n好在江南山色，恁时重上高台。"
  ],
  [
    "卖花声",
    "张舜民",
    "木叶下君山。\n空水漫漫。\n十分斟酒敛芳颜。\n不是渭城西去客，休唱阳关。\n醉袖抚危栏。\n天淡云闲。\n何人此路得生还。\n回首夕阳红尽处，应是长安。"
  ],
  [
    "卖花声",
    "张舜民",
    "楼上久踟躇。\n地远身孤。\n拟将憔悴吊三闾。\n自是长安日下影，流落江湖。\n烂醉且消除。\n不醉何如。\n又看暝色满平芜。\n试问寒沙新到雁，应有来书。"
  ],
  [
    "江南好・忆江南",
    "曾布",
    "江南客，家有宁馨儿。\n三世文章称大手，一门兄弟独良眉。\n藉甚众多推。\n千里足，来自渥洼池。\n莫倚善题鹦鹉赋，青山须待健时归。\n不似傲当时。"
  ],
  [
    "临江仙",
    "魏夫人",
    "庭院深深深几许，云窗雾阁春迟。\n为谁憔悴损芳姿。\n夜来清梦好，应是发南枝。\n玉瘦檀轻无限恨，南楼羌管休吹。\n浓香吹尽有谁知。\n暖风迟日也，别到杏花肥。"
  ],
  [
    "好事近",
    "魏夫人",
    "雨後晓寒轻，花外早莺啼歇。\n愁听隔溪残漏，正一声凄咽。\n不堪西望去程赊，离肠万回结。\n不似海棠阴下，按凉州时节。"
  ],
  [
    "阮郎归",
    "魏夫人",
    "夕阳楼外落花飞。\n晴空碧四垂。\n去帆回首已天涯。\n孤烟卷翠微。\n楼上客，鬓成丝。\n归来未有期。\n断魂不忍下危梯。\n桐阴月影移。"
  ],
  [
    "减字木兰花",
    "魏夫人",
    "西楼明月。\n掩映梨花千树雪。\n楼上人归。\n愁听孤城一雁飞。\n玉人何处。\n又见江南春色暮。\n芳信难寻。\n去後桃花流水深。"
  ],
  [
    "减字木兰花",
    "魏夫人",
    "落花飞絮。\n杳杳天涯人甚处。\n欲寄相思。\n春尽衡阳雁渐稀。\n离肠泪眼。\n肠断泪痕流不断。\n明月西楼。\n一曲阑干一倍愁。"
  ],
  [
    "菩萨蛮",
    "魏夫人",
    "溪山掩映斜阳里。\n楼台影动鸳鸯起。\n隔岸两三家。\n出墙红杏花。\n绿杨堤下路。\n早晚溪边去。\n三见柳绵飞。\n离人犹未归。"
  ],
  [
    "菩萨蛮",
    "魏夫人",
    "东风已绿瀛洲草。\n画楼帘卷清霜晓。\n清绝比湖梅。\n花开未满枝。\n长天音信断。\n又见南归雁。\n何处是离愁。\n长安明月楼。"
  ],
  [
    "菩萨蛮",
    "魏夫人",
    "红楼斜倚连溪曲。\n楼前溪水凝寒玉。\n荡漾木兰船。\n船中人少年。\n荷花娇欲语。\n笑入鸳鸯浦。\n波上暝烟低。\n菱歌月下归。"
  ],
  [
    "定风波",
    "魏夫人",
    "不是无心惜落花。\n落花无意恋春华。\n昨日盈盈枝上笑。\n谁道。\n今朝吹去落谁家。\n把酒临风千种恨。\n难问。\n梦回云散见无涯。\n妙舞清歌谁是主。\n回顾。\n高城不见夕阳斜。"
  ],
  [
    "点绛唇",
    "魏夫人",
    "波上清风，画船明月人归後，渐消残酒。\n独自凭阑久。\n聚散匆匆，此恨年年有，重回首。\n淡烟疏柳。\n隐隐芜城漏。"
  ],
  [
    "武陵春",
    "魏夫人",
    "小院无人帘半卷，独自倚阑时。\n宽尽春来金缕衣。\n憔悴有谁知。\n玉人近日书来少，应是怨来迟。\n梦里长安早晚归。\n和泪立斜晖。"
  ],
  [
    "江城子",
    "魏夫人",
    "别郎容易见郎难。\n几何般。\n懒临鸾。\n憔悴容仪，陡觉缕衣宽。\n门外红梅将谢也，谁信道、不曾看。\n晓妆楼上望长安。\n怯轻寒。\n莫凭阑。\n嫌怕东风，吹恨上眉端。\n为报归期须及早，休误妾、一春闲。"
  ],
  [
    "卷珠帘・蝶恋花",
    "魏夫人",
    "记得来时春未暮。\n执手攀花，袖染花梢露。\n暗卜春心共花语。\n争寻双朵争先去。\n多情因甚相辜负。\n轻折轻离，欲向谁分诉。\n泪湿海棠花枝处。\n东君空把奴分付。"
  ],
  [
    "系裙腰",
    "魏夫人",
    "灯花耿耿漏迟迟。\n人别後、夜凉时。\n西风潇洒梦初回。\n谁念我，就单枕，皱双眉。\n锦屏绣幌与秋期。\n肠欲断、泪偷垂。\n月明还到小窗西。\n我恨你，我忆你，你争知。"
  ],
  [
    "清平乐",
    "王仲甫",
    "黄金殿里。\n烛影双龙戏。\n劝得官家真个醉，进酒犹呼万岁。\n锦舞彻凉州，君恩与整搔头。\n一夜御前宣唤，六宫多少人愁。"
  ],
  [
    "满朝欢",
    "王仲甫",
    "忆得延州，旧曾相见，东城近东下住。\n被若著意引归家，放十分、以上抬举。\n小样罗衫，淡红拂过，风流万般做处。\n怕伊蓦地忆人时，梦中来、不要迷路。"
  ],
  [
    "丑奴儿・采桑子",
    "王仲甫",
    "牡丹不好长春好，有个因依。\n一两枝儿。\n但是风光总属伊。\n当初祗为嫦娥种，月正明时。\n教恁芳菲。\n伴著团圆十二回。"
  ],
  [
    "浪淘沙",
    "王仲甫",
    "素手水晶盘。\n垒起仙丸。\n红绡碾碎却成团。\n逗得安排金粟遍，何似鸡冠。\n味胜玉浆寒。\n只被宜酸。\n莫将荔子一般看。\n色淡香消僝僽损，才到长安。"
  ],
  [
    "醉落魄・一斛珠",
    "王仲甫",
    "醉醒醒醉。\n凭君会取皆滋味。\n浓斟琥珀香浮蚁。\n一入愁肠，便有阳春意。\n须将席幕为天地。\n歌前起舞花前睡。\n从他兀兀陶陶里。\n犹胜醒醒，惹得闲憔悴。"
  ],
  [
    "离亭燕・离亭宴",
    "孙浩然",
    "一带江山如画。\n景物向秋潇洒。\n水浸碧天何处断，霁色冷光相射。\n橘树荻花洲，掩映竹篱茅舍。\n天际客帆高挂。\n烟外酒旗低亚。\n多少六朝兴废事，尽入渔樵闲话。\n怅望倚层楼，红日无言西下。"
  ],
  [
    "夜行船",
    "孙浩然",
    "何处采菱归暮。\n隔宵烟、菱歌轻举。\n白苹风起月华寒，影朦胧、半和梅雨。\n脉脉相逢心似许。\n扶兰棹、黯然凝伫。\n遥指前村，隐隐烟树，含情背人归去。"
  ],
  [
    "鹧鸪天",
    "王诜",
    "才子阴风度远关。\n清愁曾向画图看。\n山衔斗柄三星没，雪共月明千里寒。\n新路陌，旧江干。\n崎岖谁叹客程难。\n临风更听昭华笛，簌簌梅花满地残。"
  ],
  [
    "忆故人・烛影摇红",
    "王诜",
    "烛影摇红向夜阑，乍酒醒、心情懒。\n尊前谁为唱阳关，离恨天涯远。\n无奈云沈雨散。\n凭阑干、东风泪眼。\n海棠开後，燕子来时，黄昏庭院。"
  ],
  [
    "行香子",
    "王诜",
    "金井先秋，梧叶飘黄。\n几回惊觉梦初长。\n雨微烟淡。\n疏雨池塘。\n渐蓼花明，菱花冷，藕花凉。\n幽人已惯，枕单衾冷，任商飙、催换年光。\n问谁相伴，终日清狂。\n有竹间风，尊中酒，水边床。"
  ],
  [
    "蝶恋花",
    "王诜",
    "钟送黄昏鸡报晓。\n昏晓相催，世事何时了。\n万恨千愁人自老。\n春来依旧生芳草。\n忙处人多闲处少。\n闲处光阴，几个人知道。\n独上高楼云渺渺。\n天涯一点青山小。"
  ],
  [
    "玉楼春",
    "王诜",
    "锦城春色花无数。\n排比笙歌留客住。\n轻寒轻暖夹衣天，乍雨乍晴寒食路。\n花虽不语莺能语。\n莫放韶光容易去。\n海棠开後月明前，纵有千金无买处。"
  ],
  [
    "人月圆",
    "王诜",
    "小桃枝上春来早，初试薄罗衣。\n年年此夜，华灯盛照，人月圆时。\n禁街箫鼓，寒轻夜永，纤手同携。\n更阑人静。\n千门笑语，声在帘帏。"
  ],
  [
    "失调名",
    "王诜",
    "合彩丝、对缠玉腕。"
  ],
  [
    "失调名",
    "王诜",
    "偷闲结个艾虎儿，要插在、秋蝉鬓畔。"
  ],
  [
    "失调名",
    "王诜",
    "带了黄花，强饮茱萸酒。"
  ],
  [
    "画堂春令・画堂春",
    "王诜",
    "画堂霜重晓寒消，南枝红雪妆成。\n卷帘疑是弄妆人。\n粉面带春醒。\n最爱北江临岸，含娇浅淡精神。\n微风不动水纹平。\n倒影斗轻盈。"
  ],
  [
    "撼庭竹",
    "王诜",
    "绰略青梅弄春色。\n真艳态堪惜。\n经年费尽东君力。\n有情先到探春客。\n无语泣寒香，时暗度瑶席。\n月下风前空怅望，思携手同摘。\n画栏倚遍无消息。\n佳辰乐事再难得。\n还是夕阳天，空暮云凝碧。"
  ],
  [
    "蝶恋花",
    "王诜",
    "小雨初晴回晚照。\n金翠楼台，倒影芙蓉沼。\n杨柳垂垂风袅袅。\n嫩荷无数青钿小。\n似此园林无限好。\n流落归来，到了心情少。\n坐到黄昏人悄悄。\n更应添得朱颜老。"
  ],
  [
    "木兰花令",
    "苏轼",
    "霜馀已失长淮阔。\n空听潺潺清颍咽。\n佳人犹唱醉翁词，四十三年如电抹。\n草头秋露流珠滑。\n三五盈盈还二八。\n与余同是识翁人，惟有西湖波底月。"
  ],
  [
    "木兰花令",
    "苏轼",
    "知君仙骨无寒暑。\n千载相逢犹旦暮。\n故将别语恼佳人，要看梨花枝上雨。\n落花已逐回风去。\n花本无心莺自诉。\n明朝归路下塘西，不见莺啼花落处。"
  ],
  [
    "木兰花令",
    "苏轼",
    "梧桐叶上三更雨。\n惊破梦魂无觅处。\n夜凉枕簟已知秋，更听寒蛩促机杼。\n梦中历历来时路。\n犹在江亭醉歌舞。\n尊前必有问君人，为道别来心与绪。"
  ],
  [
    "西江月",
    "苏轼",
    "公子眼花乱发，老夫鼻观先通。\n领巾飘下瑞香风。\n惊起谪仙春梦。\n后土祠中玉蕊，蓬莱殿后鞓红。\n此花清绝更纤秾。\n把酒何人心动。"
  ],
  [
    "西江月",
    "苏轼",
    "小院朱阑几曲，重城画鼓三通。\n更看微月转光风。\n归去香云入梦。\n翠袖争浮大白，皂罗半插斜红。\n灯花零落酒花秾。\n妙语一时飞动。"
  ],
  [
    "西江月",
    "苏轼",
    "怪此花枝怨泣，托君诗句名通。\n凭将草木记吴风。\n继取相如云梦。\n点笔袖沾醉墨，谤花面有惭红。\n知君却是为情秾。\n怕见此花撩动。"
  ],
  [
    "西江月",
    "苏轼",
    "闻道双衔凤带，不妨单著鲛绡。\n夜香知与阿谁烧。\n怅望水沈烟袅。\n云鬓风前绿卷，玉颜醉里红潮。\n莫教空度可怜宵。\n月与佳人共僚。"
  ],
  [
    "西江月",
    "苏轼",
    "点点楼头细雨。\n重重江外平湖。\n当年戏马会东徐。\n今日凄凉南浦。\n莫恨黄花未吐。\n且教红粉相扶。\n酒阑不必看茱萸。\n俯仰人间今古。"
  ],
  [
    "西江月",
    "苏轼",
    "龙焙今年绝品，谷帘自古珍泉。\n雪芽双井散神仙。\n苗裔来从北苑。\n汤发云腴酽白，盏浮花乳轻圆。\n人间谁敢更争妍。\n斗取红窗粉面。"
  ],
  [
    "西江月",
    "苏轼",
    "别梦已随流水，泪巾犹裛香泉。\n相如依旧是臞仙。\n人在瑶台阆苑。\n花雾萦风缥缈，歌珠滴水清圆。\n蛾眉新作十分妍。\n走马归来便面。"
  ],
  [
    "西江月",
    "苏轼",
    "世事一场大梦，人生几度秋凉。\n夜来风叶已鸣廊。\n看取眉头鬓上。\n酒贱常愁客少，月明多被云妨。\n中秋谁与共孤光。\n把盏凄然北望。"
  ],
  [
    "西江月",
    "苏轼",
    "莫叹平原落落，且应去鲁迟迟。\n与君各记少年时。\n须信人生如寄。\n白发千茎相送，深杯百罚休辞。\n拍浮何用酒为池。\n我已为君德醉。"
  ],
  [
    "西江月",
    "苏轼",
    "玉骨那愁瘴雾，冰姿自有仙风。\n海仙时遣探芳丛。\n倒挂绿毛么凤。\n素面常嫌粉涴，洗妆不褪唇红。\n高情已逐晓云空。\n不与梨花同梦。"
  ],
  [
    "西江月",
    "苏轼",
    "照野弥弥浅浪，横空暧暧微霄。\n障泥未解玉骢骄。\n我欲醉眠芳草。\n可惜一溪明月，莫教踏破琼瑶。\n解鞍枕绿杨桥。\n杜宇一声春晓。"
  ],
  [
    "西江月",
    "苏轼",
    "三过平山堂下，半生弹指声中。\n十年不见老仙翁。\n壁上龙蛇飞动。\n欲吊文章太守，仍歌杨柳春风。\n休言万事转头空。\n未转头时皆梦。"
  ],
  [
    "西江月",
    "苏轼",
    "昨夜扁舟京口，今朝马首长安。\n旧官何物与新官。\n只有湖山公案。\n此景百年几变，个中下语千难。\n使君才气卷波澜。\n与把新诗判断。"
  ],
  [
    "临江仙",
    "苏轼",
    "细马远驮双侍女，青巾玉带红靴。\n溪山好处便为家。\n谁知巴峡路，却见洛城花。\n面旋落英飞玉蕊，人间春日初斜。\n十年不见紫云车。\n龙丘新洞府，铅鼎养丹砂。"
  ],
  [
    "临江仙",
    "苏轼",
    "诗句端来磨我钝，钝锥不解生铓。\n欢颜为我解冰霜。\n酒阑清梦觉，春草满池塘。\n应念雪堂坡下老，昔年共采芸香。\n功成名遂早还乡。\n回车来过我，乔木拥千章。"
  ],
  [
    "临江仙",
    "苏轼",
    "我劝髯张归去好，从来自己忘情。\n尘心消尽道心平。\n江南与塞北，何处不堪行。\n俎豆庚桑真过矣，凭君说与南荣。\n愿闻吴越报丰登。\n君王如有问，结袜赖王生。"
  ],
  [
    "临江仙",
    "苏轼",
    "自古相从休务日，何妨低唱微吟。\n天垂云重作春阴。\n坐中人半醉，帘外雪将深。\n闻道分司狂御史，紫云无路追寻。\n凄风寒雨更骎骎。\n问囚长损气，见鹤忽惊心。"
  ],
  [
    "临江仙",
    "苏轼",
    "忘却成都来十载，因君未免思量。\n凭将清泪洒江阳。\n故山知好在，孤客自悲凉。\n坐上别愁君未见，归来欲断无肠。\n殷勤且更尽离觞。\n此身如传舍，何处是吾乡。"
  ],
  [
    "临江仙",
    "苏轼",
    "尊酒何人怀李白，草堂遥指江东。\n珠帘十里卷香风。\n花开又花谢，离恨几千重。\n轻舸渡江连夜到，一时惊笑衰容。\n语音犹自带吴侬。\n夜阑对酒处，依旧梦魂中。"
  ],
  [
    "临江仙",
    "苏轼",
    "九十日春都过了，贪忙何处追游。\n三分春色一分愁。\n雨翻榆荚阵，风转柳花球。\n阆苑先生须自责，蟠桃动是千秋。\n不知人世苦厌求。\n东皇不拘束，肯为使君留。"
  ],
  [
    "临江仙",
    "苏轼",
    "四大从来都遍满，此间风水何疑。\n故应为我发新诗。\n幽花香涧谷，寒藻舞沦漪。\n借与玉川生两腋，天仙未必相思。\n还凭流水送人归。\n层巅馀落日，草露已沾衣。"
  ],
  [
    "临江仙",
    "苏轼",
    "一别都门三改火，天涯踏尽红尘。\n依然一笑作春温。\n无波真古井，有节是秋筠。\n惆怅孤帆连夜发，送行淡月微云。\n尊前不用翠眉颦。\n人生如逆旅，我亦是行人。"
  ],
  [
    "临江仙",
    "苏轼",
    "多病休文都瘦损，不堪金带垂腰。\n望湖楼上暗香飘。\n和风春弄袖，明月夜闻箫。\n酒醒梦回清漏永，隐床无限更潮。\n佳人不见董娇饶。\n徘徊花上月，空度可怜宵。"
  ],
  [
    "临江仙",
    "苏轼",
    "夜饮东坡醒复醉，归来仿佛三更。\n家童鼻息已雷鸣。\n敲门都不应，倚杖听江声。\n长恨此身非我有，何时忘却营营。\n夜阑风静縠纹平。\n小舟从此逝，江海寄馀生。"
  ],
  [
    "临江仙",
    "苏轼",
    "冬夜夜寒冰合井，画堂明月侵帏。\n青缸明灭照悲啼。\n青缸挑欲尽，粉泪裛还垂。\n未尽一尊先掩泪，歌声半带清悲。\n情声两尽莫相违。\n欲知肠断处，梁上暗尘飞。"
  ],
  [
    "渔家傲",
    "苏轼",
    "千古龙蟠并虎踞。\n从公一吊兴亡处。\n渺渺斜风吹细雨。\n芳草渡。\n江南父老留公住。\n公驾飞车凌彩雾。\n红鸾骖乘青鸾驭。\n却讶此洲名白鹭。\n非吾侣。\n翩然欲下还飞去。"
  ],
  [
    "渔家傲",
    "苏轼",
    "送客归来灯火尽。\n西楼淡月凉生晕。\n明日潮来无定准。\n潮来稳。\n舟横渡口重城近。\n江水似知孤客恨。\n南风为解佳人愠。\n莫学时流轻久困。\n频寄问。\n钱塘江上须忠信。"
  ],
  [
    "渔家傲",
    "苏轼",
    "皎皎牵牛河汉女。\n盈盈临水无由语。\n望断碧云空日暮。\n无寻处。\n梦回芳草生春浦。\n鸟散馀花纷似雨。\n汀洲苹老香风度。\n明月多情来照户。\n但揽取。\n清光长送人归去。"
  ],
  [
    "渔家傲",
    "苏轼",
    "一曲《阳关》情几许。\n知君欲向秦川去。\n白马皂貂留不住。\n回首处。\n孤城不见天霖雾。\n到日长安花似雨。\n故关杨柳初飞絮。\n渐见靴刀迎夹路。\n谁得似。\n风流膝上王文度。"
  ],
  [
    "鹧鸪天",
    "苏轼",
    "林断山明竹隐墙。\n乱蝉衰草小池塘。\n翻空白鸟时时见，照水红蕖细细香。\n村舍外，古城旁。\n杖藜徐步转斜阳。\n殷勤昨夜三更雨，又得浮生一日凉。"
  ],
  [
    "鹧鸪天",
    "苏轼",
    "笑撚红梅亸翠翘。\n扬州十里最妖饶。\n夜来绮席亲曾见，撮得精神滴滴娇。\n娇後眼，舞时腰。\n刘郎几度欲魂消。\n明朝酒醒知何处，肠断云间《紫玉箫》。"
  ],
  [
    "少年游",
    "苏轼",
    "银塘朱槛曲尘波。\n圆绿卷新荷。\n兰条荐浴，菖花酿酒，天气尚清和。\n好将沈醉酬佳节，十分酒、一分歌。\n狱草烟深，讼庭人悄，无吝宴游过。"
  ],
  [
    "少年游",
    "苏轼",
    "去年相送，馀杭门外，飞雪似杨花。\n今年春尽，杨花似雪，犹不见还家。\n对酒卷帘邀明月，风露透窗纱。\n恰似姮娥怜双燕，分明照、画梁斜。"
  ],
  [
    "定风波",
    "苏轼",
    "两两轻红半晕腮。\n依依独为使君回。\n若道使君无此意。\n何为。\n双花不向别人开。\n但看低昂烟雨里。\n不已。\n劝君休诉十分杯。\n更问尊前狂副使。\n来岁。\n花开时节与谁来。"
  ],
  [
    "定风波",
    "苏轼",
    "莫听穿林打叶声。\n何妨吟啸且徐行。\n竹杖芒鞋轻胜马。\n谁怕。\n一蓑烟雨任平生。\n料峭春风吹酒醒。\n微冷。\n山头斜照却相迎。\n回首向来萧瑟处。\n归去。\n也无风雨也无晴。"
  ],
  [
    "定风波",
    "苏轼",
    "与客携壶上翠微。\n江涵秋影雁初飞。\n尘世难逢开口笑。\n年少。\n菊花须插满头归。\n酩酊但酬佳节了。\n云峤。\n登临不用怨斜晖。\n古往今来谁不老。\n多少。\n牛山何必更沾衣。"
  ],
  [
    "定风波",
    "苏轼",
    "莫怪鸳鸯绣带长。\n腰轻不胜舞衣裳。\n薄幸只贪游冶去。\n何处。\n垂杨系马恣轻狂。\n花谢絮飞春又尽。\n堪恨。\n断弦尘管伴啼妆。\n不信归来但自看。\n怕见。\n为郎憔悴却羞郎。"
  ],
  [
    "定风波",
    "苏轼",
    "千古风流阮步兵。\n平生游宦爱东平。\n千里远来还不住。\n归去。\n空留风韵照人清。\n红粉尊前深懊恼。\n休道。\n怎生留得许多情。\n记得明年花絮乱。\n须看。\n泛西湖是断肠声。"
  ],
  [
    "定风波",
    "苏轼",
    "雨洗娟娟嫩叶光。\n风吹细细绿筠香。\n秀色乱侵书帙晚。\n帘卷。\n清阴微过酒尊凉。\n人画竹身肥拥肿。\n何用。\n先生落笔胜萧郎。\n记得小轩岑寂夜。\n廊下。\n月和疏影上东墙。"
  ],
  [
    "定风波",
    "苏轼",
    "好睡慵开莫厌迟。\n自怜冰脸不时宜。\n偶作小红桃杏色，闲雅，尚馀孤瘦雪霜姿。\n休把闲心随物态，何事，酒生微晕沁瑶肌。\n诗老不知梅格在，吟咏，更看绿叶与青枝。"
  ],
  [
    "定风波",
    "苏轼",
    "月满苕溪照夜堂。\n五星一老斗光芒。\n十五年间真梦里。\n何事。\n长庚对月独凄凉。\n绿鬓苍颜同一醉。\n还是。\n六人吟笑水云乡。\n宾主谈锋谁得似。\n看取。\n曹刘今对两苏张。"
  ],
  [
    "定风波",
    "苏轼",
    "常羡人间琢玉郎。\n天应乞与点酥娘。\n尽道清歌传皓齿。\n风起。\n雪飞炎海变清凉。\n万里归来颜愈少。\n微笑。\n笑时犹带岭梅香。\n试问岭南应不好。\n却道。\n此心安处是吾乡。"
  ],
  [
    "南乡子",
    "苏轼",
    "晚景落琼杯。\n照眼云山翠作堆。\n认得岷峨春雪浪，初来。\n万顷蒲萄涨渌醅。\n暮雨暗阳台。\n乱洒高楼湿粉腮。\n一阵东风来卷地，吹回。\n落照江天一半开。"
  ],
  [
    "南乡子",
    "苏轼",
    "寒雀满疏篱。\n争抱寒柯看玉蕤。\n忽见客来花下坐，惊飞。\n蹋散芳英落酒卮。\n痛饮又能诗。\n坐客无毡醉不知。\n花尽酒阑春到也，离离。\n一点微酸已著枝。"
  ],
  [
    "南乡子",
    "苏轼",
    "不到谢公台。\n明月清风好在哉。\n旧日髯孙何处去，重来。\n短李风流更上才。\n秋色渐摧颓。\n满院黄英映酒杯。\n看取桃花春二月，争开。\n尽是刘郎去後栽。"
  ],
  [
    "少年游",
    "苏轼",
    "霜降水痕收。\n浅碧鳞鳞露远洲。\n酒力渐消风力软，飕飕。\n破帽多情却恋头。\n佳节若为酬。\n但把清尊断送秋。\n万事到头都是梦，休休。\n明日黄花蝶也愁。"
  ],
  [
    "南乡子",
    "苏轼",
    "回首乱山横。\n不见居人只见城。\n谁似临平山上塔，亭亭。\n迎客西来送客行。\n归路晚风清。\n一枕初寒梦不成。\n今夜残灯斜照处，荧荧。\n秋雨晴时泪不晴。"
  ],
  [
    "南乡子",
    "苏轼",
    "冰雪透香肌。\n姑射仙人不似伊。\n濯锦江头新样锦，非宜。\n故著寻常淡薄衣。\n暖日下重帏。\n春睡香凝索起迟。\n曼倩风流缘底事，当时。\n爱被西真唤作儿。"
  ],
  [
    "南乡子",
    "苏轼",
    "东武望馀杭。\n云海天涯两杳茫。\n何日功成名遂了，还乡。\n醉笑陪公三万场。\n不用诉离觞。\n痛饮从来别有肠。\n今夜送归灯火冷，河塘。\n堕泪羊公却姓杨。"
  ],
  [
    "南乡子",
    "苏轼",
    "凉簟碧纱厨。\n一枕清风昼睡馀。\n睡听晚衙无一事，徐徐。\n读尽床头几卷书。\n搔首赋归欤。\n自觉功名懒更疏。\n若问使君才与术，何如。\n占得人间一味愚。"
  ],
  [
    "南乡子",
    "苏轼",
    "裙带石榴红。\n却水殷勤解赠侬。\n应许逐鸡鸡莫怕，相逢。\n一点灵犀必暗通。\n何处遇良工。\n琢刻天真半欲空。\n愿作龙香双凤拨，轻拢。\n长在环儿白雪胸。"
  ],
  [
    "南乡子",
    "苏轼",
    "旌旆满江湖。\n诏发楼船万舳舻。\n投笔将军因笑我，迂儒。\n帕首腰刀是丈夫。\n粉泪怨离居。\n喜子垂窗报捷书。\n试问伏波三万语，何如。\n一斛明珠换绿珠。"
  ],
  [
    "南乡子",
    "苏轼",
    "天与化工知。\n赐得衣裳总是绯。\n每向华堂深处见，怜伊。\n两个心肠一片儿。\n自小便相随。\n绮席歌筵不暂离。\n苦恨人人分拆破，东西。\n怎得成双似旧时。"
  ],
  [
    "南乡子",
    "苏轼",
    "寒玉细凝肤。\n清歌一曲《倒金壶》。\n冶叶倡条遍相识，争如。\n豆蔻花梢二月初。\n年少即须臾。\n芳时偷得醉工夫。\n罗帐细垂银烛背，欢娱。\n豁得平生俊气无。"
  ],
  [
    "南乡子",
    "苏轼",
    "怅望送春杯。\n渐老逢春能几回。\n花满楚城愁远别，伤怀。\n何况清丝急管催。\n吟断望乡台。\n万里归心独上来。\n景物登临闲始见，徘徊。\n一寸相思一寸灰。"
  ],
  [
    "南乡子",
    "苏轼",
    "何处倚阑干。\n弦管高楼月正圆。\n胡蝶梦中家万里，依然。\n老去愁来强自宽。\n明镜借红颜。\n须著人间比梦间。\n蜡烛半笼金翡翠，更阑。\n绣被焚香独自眠。"
  ],
  [
    "南歌子",
    "苏轼",
    "山与歌眉敛，波同醉眼流。\n游人都上十三楼。\n不羡竹西歌吹、古扬州。\n菰黍连昌歜，琼彝倒玉舟。\n谁家《水调》唱歌头。\n声绕碧山飞去、晚云留。"
  ],
  [
    "南歌子",
    "苏轼",
    "古岸开青葑，新渠走碧流。\n会看光满万家楼。\n记取他年扶路、入西州。\n佳节连梅雨，馀生寄叶舟。\n只将菱角与鸡头。\n更有月明千顷、一时留。"
  ],
  [
    "南乡子",
    "苏轼",
    "雨暗初疑夜，风回忽报晴。\n淡云斜照著山明。\n细草软沙溪路、马蹄轻。\n卯酒醒还困，仙材梦不成。\n蓝桥何处觅云英。\n只有多情流水、伴人行。"
  ],
  [
    "南歌子",
    "苏轼",
    "日出西山雨，无晴又有晴。\n乱山深处过清明。\n不见彩绳花板、细腰轻。\n尽日行桑野，无人与目成。\n且将新句琢琼英。\n我是世间闲客、此闲行。"
  ],
  [
    "南歌子",
    "苏轼",
    "带酒冲山雨，和衣睡晚晴。\n不知钟鼓报天明。\n梦里栩然蝴蝶、一身轻。\n老去才都尽，归来计未成。\n求田问舍笑豪英。\n自爱湖边沙路、免泥行。"
  ],
  [
    "南歌子",
    "苏轼",
    "日薄花房绽，风和麦浪轻。\n夜来微雨洗郊坰。\n正是一年春好、近清明。\n已改煎茶火，犹调入粥饧。\n使君高会有馀清。\n此乐无声无味、最难名。"
  ],
  [
    "南歌子",
    "苏轼",
    "海上乘槎侣，仙人萼绿华。\n飞升元不用丹砂。\n住在潮头来处、渺天涯。\n雷辊夫差国，云翻海若家。\n坐中安得弄琴牙。\n写取馀声归向、水仙夸。"
  ],
  [
    "南歌子",
    "苏轼",
    "苒苒中秋过，萧萧两鬓华。\n寓身化世一尘沙。\n笑看潮来潮去、了生涯。\n方士三山路，渔人一叶家。\n早知身世两聱牙。\n好伴骑鲸公子、赋雄夸。"
  ],
  [
    "南歌子",
    "苏轼",
    "师唱谁家曲，宗风嗣阿谁。\n借君拍板与门槌。\n我也逢场作戏、莫相疑。\n溪女方偷眼，山僧莫眨眉。\n却愁弥勒下生迟。\n不见老婆三五、少年时。"
  ],
  [
    "南歌子",
    "苏轼",
    "欲执河梁手，还升月旦堂。\n酒阑人散月侵廊。\n北客明朝归去、雁南翔。\n窈窕高明玉，风流郑季庄。\n一时分散水云乡。\n惟有落花芳草、断人肠。"
  ],
  [
    "南歌子",
    "苏轼",
    "山雨潇潇过，溪桥浏浏清。\n小园幽榭枕苹汀。\n门外月华如水、彩舟横。\n苕岸霜花尽，江湖雪阵平。\n两山遥指海门青。\n回首水云何处、觅孤城。"
  ],
  [
    "南歌子",
    "苏轼",
    "紫陌寻春去，红尘拂面来。\n无人不道看花回。\n惟见石榴新蕊、一枝开。\n冰簟堆云髻，金尊滟玉醅。\n绿阴青子莫相催。\n留取红巾千点、照池台。"
  ],
  [
    "南歌子",
    "苏轼",
    "卫霍元勋後，韦平外族贤。\n吹笙只合在缑山。\n闲驾彩峦归去、趁新年。\n烘暖烧香阁，轻寒浴佛天。\n他时一醉画堂前。\n莫忘故人憔悴、老江边。"
  ],
  [
    "南歌子",
    "苏轼",
    "笑怕蔷薇，行忧宝瑟僵。\n美人依约在西厢。\n祗恐暗中迷路、认馀香。\n午夜风翻幔，三更月到床。\n簟纹如水玉肌凉。\n何物与侬归去、有残妆。"
  ],
  [
    "南歌子",
    "苏轼",
    "寸恨谁云短，绵绵岂易裁。\n半年眉绿未曾开。\n明月好风闲处、是人猜。\n春雨消残冻，温风到冷灰。\n尊前一曲为谁哉。\n留取曲终一拍、待君来。"
  ],
  [
    "南歌子",
    "苏轼",
    "绀绾双蟠髻，云敧小偃巾。\n轻盈红脸小腰身。\n叠鼓忽催花拍、斗精神。\n空阔轻红歇，风和约柳春。\n蓬山才调最清新。\n胜似缠头千锦、共藏珍。"
  ],
  [
    "南歌子",
    "苏轼",
    "琥珀装腰佩，龙香入领巾。\n只应飞燕是前身。\n共看剥葱纤手、舞凝神。\n柳絮风前转，梅花雪里春。\n鸳鸯翡翠两争新。\n但得周郎一顾、胜珠珍。"
  ],
  [
    "好事近",
    "苏轼",
    "红粉莫悲啼，俯仰半年离别。\n看取雪堂坡下，老农夫凄切。\n明年春水漾桃花，柳岸隘舟楫。\n从此满城歌吹，看黄州阗咽。"
  ],
  [
    "好事近",
    "苏轼",
    "湖上雨晴时，秋水半篙初没。\n朱槛俯窥寒鉴，照衰颜华发。\n醉中吹堕白纶巾，溪风漾流月。\n独棹小舟归去，任烟波飘兀。"
  ],
  [
    "鹊桥仙",
    "苏轼",
    "缑山仙子，高情云渺，不学痴牛呆女。\n凤箫声断月明中，举手谢、时人欲去。\n客槎曾犯，银河微浪，尚带天风海雨。\n相逢一醉是前缘，风雨散、飘然何处。"
  ],
  [
    "鹊桥仙",
    "苏轼",
    "乘槎归去，成都何在，万里江沱汉漾。\n与君各赋一篇诗，留织女、鸳鸯机上。\n还将旧曲，重赓新韵，须信吾侪天放。\n人生何处不儿嬉，看乞巧、朱楼彩舫。"
  ],
  [
    "望江南・忆江南",
    "苏轼",
    "春已老，春服几时成。\n曲水浪低蕉叶稳，舞雩风软纻罗轻。\n酣咏乐升平。\n微雨过，何处不催耕。\n百舌无言桃李尽，柘林深处鹁鸪鸣。\n春色属芜菁。"
  ],
  [
    "望江南・忆江南",
    "苏轼",
    "春未老，风细柳斜斜。\n试上超然台上看，半壕春水一城花。\n烟雨暗千家。\n寒食後，酒醒却咨嗟。\n休对故人思故国，且将新火试新茶。\n诗酒趁年华。"
  ],
  [
    "卜算子",
    "苏轼",
    "蜀客到江南，长忆吴山好。\n吴蜀风流自古同，归去应须早。\n还与去年人，共藉西湖草。\n莫惜尊前仔细看，应是容颜老。"
  ],
  [
    "卜算子",
    "苏轼",
    "缺月挂疏桐，漏断人初静。\n时见幽人独往来，缥缈孤鸿影。\n惊起却回头，有恨无人省。\n拣尽寒枝不肯栖，枫落吴江冷。"
  ],
  [
    "瑞鹧鸪",
    "苏轼",
    "碧山影里小红旗。\n侬是江南踏浪儿。\n拍手欲嘲山简醉，齐声争唱《浪婆词》。\n西兴渡口帆初落，渔浦山头日未敧。\n侬欲送潮歌底曲，尊前还唱使君诗。"
  ],
  [
    "十拍子・破阵子",
    "苏轼",
    "白酒新开九酝，黄花已过重阳。\n身外傥来都似梦，醉里无何即是乡。\n东坡日月长。\n玉粉旋烹茶乳，金齑新捣橙香。\n强染霜髭扶翠袖，莫道狂夫不解狂。\n狂夫老更狂。"
  ],
  [
    "清平乐",
    "苏轼",
    "清淮蜀汴。\n更在江西岸。\n红旆到时黄叶乱。\n霜入梁王故苑。\n秋原何处携壶。\n停骖访古踟蹰。\n双庙遗风尚在，漆园傲吏应无。"
  ],
  [
    "昭君怨",
    "苏轼",
    "谁作桓伊《三弄》。\n惊破绿窗幽梦。\n新月与愁烟。\n满江天。\n欲去又还不去。\n明日落花飞絮。\n飞絮送行舟。\n水东流。"
  ],
  [
    "阮郎归",
    "苏轼",
    "绿槐高柳咽新蝉。\n薰风初入弦。\n碧纱窗下水沈烟。\n棋声惊昼眠。\n微雨过，小荷翻。\n榴花开欲然。\n玉盆纤手弄清泉。\n琼珠碎却圆。"
  ],
  [
    "阮郎归",
    "苏轼",
    "暗香浮动月黄昏。\n堂前一树春。\n东风何事入西邻。\n儿家常闭门。\n雪肌冷，玉容真。\n香腮粉未匀。\n折花欲寄岭头人。\n江南日暮云。"
  ],
  [
    "阮郎归",
    "苏轼",
    "一年三度过苏台。\n清尊长是开。\n佳人相问苦相猜。\n这回来不来。\n情未尽，老先催。\n人生真可，他年桃李阿谁栽。\n刘郎双鬓衰。"
  ],
  [
    "江神子・江城子",
    "苏轼",
    "梦中了了醉中醒。\n只渊明。\n是前生。\n走遍人间，依旧却躬耕。\n昨夜东坡春雨足，乌鹊喜，报新晴。\n雪堂西畔暗泉鸣。\n北山倾。\n小溪横。\n南望亭丘，孤秀耸曾城。\n都是斜川当日境，吾老矣，寄馀龄。"
  ],
  [
    "江神子・江城子",
    "苏轼",
    "翠蛾羞黛怯人看。\n掩霜纨。\n泪偷弹。\n且尽一尊，收泪唱阳关。\n漫道帝城天样远，天易见，见君难。\n画堂新拘近孤山。\n曲阑干。\n为谁安。\n飞絮落花，春色属明年。\n欲棹小舟寻旧事，无处问，水连天。"
  ],
  [
    "江神子・江城子",
    "苏轼",
    "凤凰山下雨初晴。\n水风清。\n晚霞明。\n一朵芙蕖，开过尚盈盈。\n何处飞来双白鹭，如有意，慕娉婷。\n忽闻江上弄哀筝。\n苦含情，遣谁听。\n烟敛云收，依约是湘灵。\n欲待曲终寻问取，人不见，数峰青。"
  ],
  [
    "江神子・江城子",
    "苏轼",
    "老夫聊发少年狂。\n左牵黄。\n右擎苍。\n锦帽貂裘，千骑卷平冈。\n为报倾城随太守，亲射虎，看孙郎。\n酒酣胸胆尚开张。\n鬓微霜。\n又何妨。\n持节云中，何日遣冯唐。\n会挽雕弓如满月，西北望，射天狼。"
  ],
  [
    "江神子・江城子",
    "苏轼",
    "天涯流落思无穷。\n既相逢。\n却匆匆。\n携手佳人，和泪折残红。\n为问东风馀几许，春纵在，与谁同。\n隋堤三月水溶溶。\n背归鸿。\n去吴中。\n回首彭城，清泗与淮通。\n寄我相思千点泪，流不到，楚江东。"
  ],
  [
    "江神子・江城子",
    "苏轼",
    "相逢不觉又初寒。\n对尊前。\n惜流年。\n风紧离亭，冰结泪珠圆。\n雪意留君君不住，从此去，少清欢。\n转头山下转头看。\n路漫漫。\n玉花翻。\n银海光宽，何处是超然。\n知道故人相念否，携翠袖，倚朱阑。"
  ],
  [
    "江神子・江城子",
    "苏轼",
    "黄昏犹是雨纤纤。\n晓开帘。\n欲平檐。\n江阔天低，无处认青帘。\n孤坐冻吟谁伴我，揩病目，拈衰髯。\n使君留客醉厌厌。\n水晶盐。\n为谁甜。\n手把梅花，东望忆陶潜。\n雪似故人人似雪，虽可爱，有人嫌。"
  ],
  [
    "江神子・江城子",
    "苏轼",
    "玉人家在凤凰山。\n水云间。\n掩门关。\n门外行人，立马看弓弯。\n十里春风谁指似，斜日映，绣帘斑。\n多情好事与君还。\n闵新鳏。\n拭馀潸。\n明月空江，香雾著云鬟。\n陌上花开春尽也，闻旧曲，破朱颜。"
  ],
  [
    "江神子・江城子",
    "苏轼",
    "十年生死两茫茫。\n不思量。\n自难忘。\n千里孤坟，无处话凄凉。\n纵使相逢应不识，尘满面，鬓如霜。\n夜来幽梦忽还乡。\n小轩窗。\n正梳妆。\n相顾无言，惟有泪千行。\n料得年年断肠处，明月夜，短松冈。"
  ],
  [
    "蝶恋花",
    "苏轼",
    "花褪残红青杏小。\n燕子飞时，绿水人家绕。\n枝上柳绵吹又少。\n天涯何处无芳草。\n墙里秋千墙外道。\n墙外行人，墙里佳人笑。\n笑渐不闻声渐悄。\n多情却被无情恼。"
  ],
  [
    "蝶恋花",
    "苏轼",
    "一颗樱桃樊素口。\n不爱黄金，只爱人长久。\n学画鸦儿犹未就。\n眉间已作伤春皱。\n扑蝶西园随伴走。\n花落花开，渐解相思瘦。\n破镜重圆人在否。\n章台折尽青青柳。"
  ],
  [
    "蝶恋花",
    "苏轼",
    "雨後春容清更丽。\n只有离人，幽恨终难洗。\n北固山前三面水。\n碧琼梳拥青螺髻。\n一纸乡书来万里。\n问我何年，真个成归计。\n白首送春拼一醉。\n东风吹破千行泪。"
  ],
  [
    "蝶恋花",
    "苏轼",
    "簌簌无风花自。\n寂寞园林，柳老樱桃过。\n落日多情还照坐。\n山青一点横云破。\n路尽河回千转柁。\n系缆渔村，月暗孤灯火。\n凭仗飞魂招楚些。\n我思君处君思我。"
  ],
  [
    "蝶恋花",
    "苏轼",
    "灯火钱塘三五夜。\n明月如霜，照见人如画。\n帐底吹笙香吐麝。\n此般风味应无价。\n寂寞山城人老也。\n击鼓吹箫，乍入农桑社。\n火冷灯稀霜露下。\n昏昏雪意云垂野。"
  ],
  [
    "蝶恋花",
    "苏轼",
    "帘外东风交雨霰。\n帘里佳人，笑语如莺燕。\n深惜今年正月暖。\n灯光酒色摇金盏。\n掺鼓《渔阳》挝未遍。\n舞褪琼钗，汗湿香罗软。\n今夜何人吟古怨。\n清诗未就冰生砚。"
  ],
  [
    "蝶恋花",
    "苏轼",
    "自古涟漪佳绝地。\n绕郭荷花，欲把吴兴比。\n倦客尘埃何处洗。\n真君堂下寒泉水。\n左海门前酤酒市。\n夜半潮来，月下孤舟起。\n倾盖相逢拼一醉。\n双凫飞去人千里。"
  ],
  [
    "蝶恋花",
    "苏轼",
    "云水萦回溪上路。\n叠叠青山，环绕溪东注。\n月白沙汀翘宿鹭。\n更无一点尘来处。\n溪叟相看私自语。\n底事区区，苦要为官去。\n尊酒不空田百亩。\n归来分得闲中趣。"
  ],
  [
    "采桑子",
    "苏轼",
    "多情多感仍多病，多景楼中。\n尊酒相逢。\n乐事回头一笑空。\n停杯且听琵琶语，细拈轻拢。\n醉脸春融。\n斜照江天一抹红。"
  ],
  [
    "千秋岁",
    "苏轼",
    "浅霜侵绿。\n发少仍新沐。\n冠直缝，巾横幅。\n美人怜我老，玉手簪黄菊。\n秋露重，真珠落袖沾馀馥。\n坐上人如玉。\n花映花奴肉。\n蜂蝶乱，飞相逐。\n明年人纵健，此会应难复。\n须细看，晚来月上和银烛。"
  ],
  [
    "苏幕遮",
    "苏轼",
    "暑笼晴，风解愠。\n雨後馀清，暗袭衣裾润。\n一局选仙逃暑困。\n笑指尊前、谁向青霄近。\n整金盆，轮玉笋。\n凤驾鸾车，谁敢争先进。\n重五休言升最紧。\n纵有碧油，到了输堂印。"
  ],
  [
    "行香子",
    "苏轼",
    "绮席才终。\n欢意犹浓。\n酒阑时、高兴无穷。\n共夸君赐，初拆臣封。\n看分香饼，黄金缕，密云龙。\n斗赢一水，功敌千锺。\n觉凉生、两腋清风。\n暂留红袖，少却纱笼。\n放笙歌散，庭馆静，略从容。"
  ],
  [
    "行香子",
    "苏轼",
    "三入承明。\n四至九卿。\n问书生、何辱何荣。\n金张七叶，纨绮貂缨。\n无汗马事，不献赋，不明经。\n成都卜肆，寂莫君平。\n郑子真、岩谷躬耕。\n寒灰炙手，人重人轻。\n除竺乾学，得无念，得无名。"
  ],
  [
    "行香子",
    "苏轼",
    "清夜无尘。\n月色如银。\n酒斟时、须满十分。\n浮名浮利，虚苦劳神。\n叹隙中驹，石中火，梦中身。\n虽抱文章，开口谁亲。\n且陶陶、乐尽天真。\n几时归去，作个闲人。\n对一张琴，一壶酒，一溪云。"
  ],
  [
    "行香子",
    "苏轼",
    "昨夜霜风。\n先入梧桐。\n浑无处、回避衰容。\n问公何事，不语书空。\n但一回醉，一回病，一回慵。\n朝来庭下，光阴如箭，似无言、有意伤侬。\n都将万事，付与千锺。\n任酒花白，眼花乱，烛花红。"
  ],
  [
    "行香子",
    "苏轼",
    "携手江村。\n梅雪飘裙。\n情何限、处处消魂。\n故人不见，旧曲重闻。\n向望湖楼，孤山寺，涌金门。\n寻常行处，题诗千首，绣罗衫、与拂红尘。\n别来相忆，知是何人。\n有湖中月，江边柳，陇头云。"
  ],
  [
    "行香子",
    "苏轼",
    "一叶轻舟。\n双桨鸿惊。\n水天清、影湛波平。\n鱼翻藻鉴，鹭点烟汀。\n过沙溪急，霜溪冷，月溪明。\n重重似画，曲曲如屏。\n算当年、虚老岩陵。\n君臣一梦，今古虚名。\n但远山长，云山乱，晓山清。"
  ],
  [
    "菩萨蛮",
    "苏轼",
    "绣帘高卷倾城出。\n灯前潋滟横波溢。\n皓齿发清歌。\n春愁入翠蛾。\n凄音休怨乱。\n我已先肠断。\n遗响下清虚。\n累累一串珠。"
  ],
  [
    "菩萨蛮",
    "苏轼",
    "碧纱微露纤纤玉。\n朱唇渐暖参差竹。\n越调变新声。\n龙吟彻骨清。\n夜来残酒醒。\n惟觉霜袍冷。\n不见敛眉人。\n胭脂觅旧痕。"
  ],
  [
    "菩萨蛮",
    "苏轼",
    "秋风湖上萧萧雨。\n使君欲去还留住。\n今日谩漫留君。\n明朝愁杀人。\n佳人千点泪。\n洒向长河水。\n不用敛双蛾。\n路人啼更多。"
  ],
  [
    "菩萨蛮",
    "苏轼",
    "玉童西迓浮丘伯。\n洞天冷落秋萧瑟。\n不用许飞琼。\n瑶台空月明。\n清香凝夜宴。\n借与韦郎看。\n莫便向姑苏。\n扁舟下五湖。"
  ],
  [
    "菩萨蛮",
    "苏轼",
    "天怜豪俊腰金晚。\n故教月向松江满。\n清景为淹留。\n从君都占秋。\n身闲惟有酒。\n拭问清游首。\n帝梦已遥思。\n匆匆归去时。"
  ],
  [
    "菩萨蛮",
    "苏轼",
    "娟娟缺月西南落。\n相思拨断琵琶索。\n枕泪梦魂中。\n觉来眉晕重。\n华堂堆烛泪。\n长笛吹《新水》。\n醉客各西东。\n应思陈孟公。"
  ],
  [
    "菩萨蛮",
    "苏轼",
    "玉笙不受朱唇暖。\n离声凄咽胸填满。\n遗痕几千秋。\n恩留人不留。\n他年京国酒。\n泫泪攀枯柳。\n莫唱短因缘。\n长安远似天。"
  ],
  [
    "菩萨蛮",
    "苏轼",
    "画檐初挂弯弯月。\n孤光未满先忧缺。\n遥认玉帘钩。\n天孙梳洗楼。\n佳人言语好。\n不顾求新巧。\n此恨固应知。\n愿人无别离。"
  ],
  [
    "菩萨蛮",
    "苏轼",
    "风回仙驭云开扇。\n更阑月堕星河转。\n枕上梦魂惊。\n晓檐疏雨零。\n相逢虽草草。\n长共天难老。\n终不羡人间。\n人间日似年。"
  ],
  [
    "菩萨蛮",
    "苏轼",
    "城隅静女谁人见。\n先生日夜歌彤管。\n谁识蔡姬贤。\n江南顾彦先。\n先生那久困。\n汤沐须名郡。\n惟有谢夫人。\n从来见拟伦。"
  ],
  [
    "菩萨蛮",
    "苏轼",
    "买田阳羡吾将老。\n从来只为溪山好。\n来往一虚舟。\n聊随物外游。\n有书仍懒著。\n水调歌归去。\n筋力不辞诗。\n要须风雨时。"
  ],
  [
    "菩萨蛮",
    "苏轼",
    "落花闲院春衫薄。\n薄衫春院闲花落。\n迟日恨依依。\n依依恨日迟。\n梦回莺舌弄。\n弄舌莺回梦。\n邮便问人羞。\n羞人问便邮。"
  ],
  [
    "菩萨蛮",
    "苏轼",
    "火云凝汗挥珠颗。\n颗珠挥汗凝云火。\n琼暖碧纱轻。\n轻纱碧暖琼。\n晕腮嫌枕印。\n印枕嫌腮晕。\n闲照晚妆残。\n残妆晚照闲。"
  ],
  [
    "菩萨蛮",
    "苏轼",
    "峤南江浅红梅小。\n小梅红浅江南峤。\n窥我向疏篱。\n篱疏向我窥。\n老人行即到。\n到即行人老。\n离别惜残枝。\n枝残惜别离。"
  ],
  [
    "菩萨蛮",
    "苏轼",
    "翠鬟斜幔云垂耳。\n耳垂云幔斜鬟翠。\n春晚睡昏昏。\n昏昏睡晚春。\n细花梨雪坠。\n坠雪梨花细。\n颦浅念谁人。\n人谁念浅颦。"
  ],
  [
    "菩萨蛮",
    "苏轼",
    "柳庭风静人眠昼。\n昼眠人静风庭柳。\n香汗薄衫凉。\n凉衫薄汗香。\n手红冰碗藕。\n藕碗冰红手。\n郎笑藕丝长。\n长丝藕笑郎。"
  ],
  [
    "菩萨蛮",
    "苏轼",
    "井桐双照新妆冷。\n冷妆新照双桐井。\n羞对井花愁。\n愁花井对羞。\n影孤怜夜永。\n永夜怜孤影。\n楼上不宜秋。\n秋宜不上楼。"
  ],
  [
    "菩萨蛮",
    "苏轼",
    "雪花飞暖融香颊。\n颊香融暖飞花雪。\n欺雪任单衣。\n衣单任雪欺。\n别时梅子结。\n结子梅时别。\n归不恨开迟。\n迟开恨不归。"
  ],
  [
    "生查子",
    "苏轼",
    "三度别君来，此别真迟暮。\n白尽老髭须，明日淮南去。\n酒罢月随人，泪湿花如雾。\n後月逐君还，梦绕湖边路。"
  ],
  [
    "翻香令",
    "苏轼",
    "金炉犹暖麝煤残。\n惜香更把宝钗翻。\n重闻处，馀薰在，这一番、气味胜从前。\n背人偷盖小蓬山。\n更将沈水暗同然。\n且图得，氤氲久，为情深、嫌怕断头烟。"
  ],
  [
    "乌夜啼",
    "苏轼",
    "莫怪归心甚速，西湖自有蛾眉。\n若见故人须细说，白发倍当时。\n小郑非常强记，二南依旧能诗。\n更有鲈鱼堪切脍，儿辈莫教知。"
  ],
  [
    "虞美人",
    "苏轼",
    "定场贺老今何在。\n几度新声改。\n怨声坐使旧声阑。\n俗耳只知繁手、不须弹。\n断弦拭问谁能晓。\n七岁文姬小。\n拭教弹作辊雷声。\n应有开元遗老、泪纵横。"
  ],
  [
    "虞美人",
    "苏轼",
    "归心正似三春草。\n拭著莱衣小。\n橘怀几日向翁开。\n怀祖已文度、不归来。\n禅心已断人间爱。\n只有平交在。\n笑论瓜葛一枰同。\n看取灵光新赋、有家风。"
  ],
  [
    "虞美人",
    "苏轼",
    "湖山信是东南美。\n一望弥千里。\n使君能得几回来。\n便使尊前醉倒、且徘徊。\n沙河塘里灯初上。\n水调谁家唱。\n夜阑风静欲归时。\n惟有一江明月、碧琉璃。"
  ],
  [
    "虞美人",
    "苏轼",
    "波声拍枕长淮晓。\n隙月窥人小。\n无情汴水自东流。\n只载一船离恨、向西州。\n竹溪花浦曾同醉。\n酒味多於泪。\n谁教风鉴在尘埃。\n酝造一场烦恼、送人来。"
  ],
  [
    "河满子",
    "苏轼",
    "见说岷峨凄怆，旋闻江汉澄清。\n但觉秋来归梦好，西南自有长城。\n东府三人最少，西山八国初平。\n莫负花溪纵赏，何妨药市微行。\n拭问当垆人在否，空教是处闻名。\n唱著子渊新曲，应须分外含情。"
  ],
  [
    "点绛唇",
    "苏轼",
    "我辈情锺，古来谁似龙山宴。\n而今楚甸。\n戏马馀飞观。\n顾谓佳人，不觉秋强半。\n筝声远。\n鬓云吹乱。\n愁入参差雁。"
  ],
  [
    "点绛唇",
    "苏轼",
    "不用悲秋，今年身健还高宴。\n江村海甸。\n总作空花观。\n尚想横汾，兰菊纷相半。\n楼船远。\n白云飞乱。\n空有年年雁。"
  ],
  [
    "点绛唇",
    "苏轼",
    "莫唱阳关，风流公子方终宴。\n秦山禹甸。\n缥缈真奇观。\n北望平原，落日山衔半。\n孤帆远。\n我歌君乱。\n一送西飞雁。"
  ],
  [
    "点绛唇",
    "苏轼",
    "醉漾轻舟，信流引到花深处。\n尘缘相误。\n无计花间住。\n烟水茫茫，千里斜阳暮。\n山无数。\n乱红如雨。\n不记来时路。"
  ],
  [
    "点绛唇",
    "苏轼",
    "月转乌啼，画堂宫徵生离恨。\n美人愁闷。\n不管罗衣褪。\n清泪斑斑，挥断柔肠寸。\n嗔人问。\n背灯偷。\n拭尽残妆粉。"
  ],
  [
    "人娇",
    "苏轼",
    "满院桃花，尽是刘郎未见。\n於中更、一枝纤软。\n仙家日月，笑人间春晚。\n浓睡起，惊飞乱红千片。\n密意难传，羞容易变。\n平白地、为伊肠断。\n问君终日，怎安排心眼。\n须信道，司空自来见惯。"
  ],
  [
    "人娇",
    "苏轼",
    "白发苍颜，正是维摩境界。\n空方丈、散花何碍。\n朱唇箸点，更髻鬟生彩。\n这些个，千生万生只在。\n好事心肠，著人情态。\n闲窗下、敛云凝黛。\n明朝端午，待学纫兰为佩。\n寻一首好诗，要书裙带。"
  ],
  [
    "人娇",
    "苏轼",
    "别驾来时，灯火荧煌无数。\n向青琐、隙中偷觑。\n元来便是，共采鸾仙侣。\n方见了，管须低声说与。\n百子流苏，千枝宝炬。\n人间有、洞房烟雾。\n春来何事，故抛人别处。\n坐望断，楼中远山归路。"
  ],
  [
    "诉衷情",
    "苏轼",
    "钱塘风景古来奇。\n太守例能诗。\n先驱负弩何在，心已誓江西。\n花尽後，叶飞时。\n雨凄凄。\n若为情绪，更问新官，向旧官啼。"
  ],
  [
    "诉衷情",
    "苏轼",
    "海棠珠缀一重重。\n清晓近帘栊。\n胭脂谁与匀淡，偏向脸边浓。\n看叶嫩，惜花红。\n意无穷。\n如花似叶，岁岁年年，共占春风。"
  ],
  [
    "诉衷情",
    "苏轼",
    "小莲初上琵琶弦。\n弹破碧云天。\n分明绣阁幽恨，都向曲中传。\n肤莹玉，鬓梳蝉。\n绮窗前。\n素蛾今夜，故故随人，似斗婵娟。"
  ],
  [
    "更漏子",
    "苏轼",
    "水涵空，山照市。\n西汉二疏乡里。\n新白发，旧黄金。\n故人恩意深。\n海东头，山尽处。\n自古客槎来去。\n槎有信，赴秋期。\n使君行不归。"
  ],
  [
    "华清引",
    "苏轼",
    "平时十月幸兰汤。\n玉甃琼梁。\n五家车马如水，珠玑满路旁。\n翠华一去掩方床。\n独留烟树苍苍。\n至今清夜月，依前过缭墙。"
  ],
  [
    "桃源忆故人",
    "苏轼",
    "华胥梦断人何处。\n听得莺啼红树。\n几点蔷薇香雨。\n寂寞闲庭户。\n暖风不解留花住。\n片片著人无数。\n楼上望春归去。\n芳草迷归路。"
  ],
  [
    "醉落魄・一斛珠",
    "苏轼",
    "醉醒醒醉。\n凭君会取这滋味。\n浓斟琥珀香浮蚁。\n一到愁肠，别有阳春意。\n须将幕席为天地。\n歌前起舞花前睡。\n从他落魄陶陶里。\n犹胜醒醒，惹得闲憔悴。"
  ],
  [
    "醉落魄・一斛珠",
    "苏轼",
    "分携如昨。\n人生到处萍飘泊。\n偶然相聚还离索。\n多病多愁，须信从来错。\n尊前一笑休辞却。\n天涯同是伤沦落。\n故山犹负平生约。\n西望峨嵋，长羡归飞鹤。"
  ],
  [
    "醉落魄・一斛珠",
    "苏轼",
    "苍颜华发。\n故山归计何时决。\n旧交新贵音书绝。\n惟有佳人，犹作殷勤别。\n离亭欲去歌声咽。\n潇潇细雨凉吹颊。\n泪珠不用罗巾裛。\n弹在罗衣，图得见时说。"
  ],
  [
    "醉落魄・一斛珠",
    "苏轼",
    "轻云微月。\n二更酒醒船初发。\n孤城回望苍烟合。\n公子佳人，不记归时节。\n巾偏扇坠藤床滑。\n觉来幽梦无人说。\n此生飘荡何时歇。\n家在西南，长作东南别。"
  ],
  [
    "谒金门",
    "苏轼",
    "秋帷里。\n长漏伴人无寐。\n低玉枕凉轻绣被。\n一番秋气味。\n晓色又侵窗纸。\n窗外鸡声初起。\n声断几声还到耳。\n已明声未已。"
  ],
  [
    "谒金门",
    "苏轼",
    "秋池阁。\n风傍晓庭帘幕。\n霜叶未衰吹未落。\n半惊鸦喜鹊。\n自笑浮名情薄。\n似与世人疏略。\n一片懒心双懒脚。\n好教闲处著。"
  ],
  [
    "谒金门",
    "苏轼",
    "今夜雨。\n断送一年残暑。\n坐听潮声来别浦。\n明朝何处去。\n孤负金尊绿醑。\n来岁今宵圆否。\n酒醒梦回愁几许。\n夜阑还独语。"
  ],
  [
    "如梦令",
    "苏轼",
    "水垢何曾相受。\n细看两俱无有。\n寄语揩背人，尽日劳君挥肘。\n轻手。\n轻手。\n居士本来无垢。"
  ],
  [
    "如梦令",
    "苏轼",
    "自净方能净彼。\n我自汗流呀气。\n寄语澡浴人，且共肉身游戏。\n但洗。\n但洗。\n俯为人间一切。"
  ],
  [
    "如梦令",
    "苏轼",
    "为向东坡传语。\n人在玉堂深处。\n别後有谁来，雪压小桥无路。\n归去。\n归去。\n江上一犁春雨。"
  ],
  [
    "如梦令",
    "苏轼",
    "手种堂前桃李。\n无限绿阴青子。\n帘外百舌儿，惊起五更春睡。\n居士。\n居士。\n莫望小桥流水。"
  ],
  [
    "阳关曲",
    "苏轼",
    "暮云收尽溢清寒。\n银汗无声转玉盘。\n此声此夜不长好，明月明年何处看。"
  ],
  [
    "阳关曲",
    "苏轼",
    "受降城下紫髯郎。\n戏马台南旧战场。\n恨君不取契丹首，金甲牙旗归故乡。"
  ],
  [
    "阳关曲",
    "苏轼",
    "济南春好雪初晴。\n才到龙山马足轻。\n使君莫忘霅溪女，还作《阳关》肠断声。"
  ],
  [
    "减字木兰花",
    "苏轼",
    "郑庄好客。\n容我尊前先堕帻。\n落笔生风。\n籍籍声名不负公。\n高山白早。\n莹骨冰肤那解老。\n从此南徐。\n良夜清风月满湖。"
  ],
  [
    "减字木兰花",
    "苏轼",
    "云鬟倾倒。\n醉倚阑干风月好。\n凭仗相扶。\n误入仙家碧玉壶。\n连天衰草。\n下走湖南西去道。\n一舸姑苏。\n便逐鸱夷去得无。"
  ],
  [
    "减字木兰花",
    "苏轼",
    "闽溪珍献。\n过海云帆来似箭。\n玉座金盘。\n不贡奇葩四百年。\n轻红酿白。\n雅称佳人纤手擘。\n骨细肌香。\n恰是当年十八娘。"
  ],
  [
    "减字木兰花",
    "苏轼",
    "贤哉令尹。\n三仕已之无喜愠。\n我独何人。\n犹把虚名玷搢绅。\n不如归去。\n二顷良田无觅处。\n归去来兮。\n待有良田是几时。"
  ],
  [
    "减字木兰花",
    "苏轼",
    "玉觞无味。\n中有佳人千点泪。\n学道忘忧。\n一念还成不自由。\n如今未见。\n归去东园花似霰。\n一语相开。\n匹似当初本不来。"
  ],
  [
    "减字木兰花",
    "苏轼",
    "春光亭下。\n流水如今何在也。\n岁月如梭。\n白首相看拟奈何。\n故人重见。\n世事年来千万变。\n官况阑珊。\n惭愧青松守岁寒。"
  ],
  [
    "减字木兰花",
    "苏轼",
    "惟熊佳梦。\n释氏老君亲抱送。\n壮气横秋。\n未满三朝已食牛。\n犀钱玉果。\n利市平分沾四坐。\n多谢无功。\n此事如何到得侬。"
  ],
  [
    "减字木兰花",
    "苏轼",
    "晓来风细。\n不会鹊声来报喜。\n却羡寒梅。\n先觉春风一夜来。\n香笺一纸。\n写尽回文机上意。\n欲卷重开。\n读遍千回与万回。"
  ],
  [
    "减字木兰花",
    "苏轼",
    "天台旧路。\n应恨刘郎来又去。\n别酒频倾。\n忍听《阳关》第四声。\n刘郎未老。\n怀恋仙乡重得到。\n只恐因循。\n不见如今劝酒人。"
  ],
  [
    "减字木兰花",
    "苏轼",
    "双龙对起。\n白甲苍髯烟雨里。\n疏影微香。\n下有幽人昼梦长。\n湖风清软。\n双鹊飞来争噪晚。\n翠飐红倾。\n时下凌宵百尺英。"
  ],
  [
    "减字木兰花",
    "苏轼",
    "琵琶绝艺。\n年纪都来十一二。\n拨弄么弦。\n未解将心指下传。\n主人小。\n欲向东风先醉倒。\n已属君家。\n且更从容等待他。"
  ],
  [
    "减字木兰花",
    "苏轼",
    "春牛春杖。\n无限春风来海上。\n便与春工。\n染得桃红似肉红。\n春幡春胜。\n一阵春风吹酒醒。\n不似天涯。\n卷起杨花似雪花。"
  ],
  [
    "减字木兰花",
    "苏轼",
    "云容皓白。\n破晓玉英纷似织。\n风力无端。\n欲学杨花更耐寒。\n相如未老。\n梁苑犹能陪俊少。\n莫惹闲愁。\n且折江梅上小楼。"
  ],
  [
    "减字木兰花",
    "苏轼",
    "玉房金蕊。\n宜在玉人纤手里。\n淡月朦胧。\n更有微微弄袖风。\n温香熟美。\n醉慢云鬟垂两耳。\n多谢春工。\n不是花红是玉红。"
  ],
  [
    "减字木兰花",
    "苏轼",
    "春庭月午。\n摇荡香醪光欲舞。\n步转迥廊。\n半落梅花婉娩香。\n轻云薄雾。\n总是少年行乐处。\n不似秋光。\n只与离人照断肠。"
  ],
  [
    "减字木兰花",
    "苏轼",
    "天然宅院。\n赛了千千并万万。\n说与贤知。\n表德元来是胜之。\n今来十四。\n海里猴儿奴子是。\n要赌休痴。\n六双骰儿六点儿。"
  ],
  [
    "浣溪沙",
    "苏轼",
    "风卷珠帘自上钩。\n萧萧乱叶报新秋。\n独携纤手上高楼。\n缺月向人舒窈窕，三星当户照绸缪。\n香生雾縠见纤柔。"
  ],
  [
    "浣溪沙",
    "苏轼",
    "山下兰芽短浸溪。\n松间沙路净无泥。\n萧萧暮雨子规啼。\n谁道人生无再少，门前流水尚能西。\n休将白发唱黄鸡。"
  ],
  [
    "浣溪沙",
    "苏轼",
    "西塞山边白鹭飞。\n散花洲外片帆微。\n桃花流水鳜鱼肥。\n自庇一身青箬笠，相随到处绿蓑衣。\n斜风细雨不须归。"
  ],
  [
    "浣溪沙",
    "苏轼",
    "覆块青青麦未苏。\n江南云叶暗随车。\n临皋烟景世间无。\n雨脚半收檐断线，雪林初下瓦疏珠。\n归来冰颗乱黏须。"
  ],
  [
    "浣溪沙",
    "苏轼",
    "醉梦醺醺晓未苏。\n门前辘辘使君车。\n扶头一盏怎生无。\n废圃寒蔬挑翠羽，小槽春酒冻真珠。\n清香细细嚼梅须。"
  ],
  [
    "浣溪沙",
    "苏轼",
    "雪里餐毡例姓苏。\n使君载酒为回车。\n天寒酒色转头无。\n荐士已闻飞鹗表，报恩应不用蛇珠。\n醉中还许揽桓须。"
  ],
  [
    "浣溪沙",
    "苏轼",
    "半夜银山上积苏。\n朝来九陌带随车。\n涛江烟渚一时无。\n空腹有诗衣有结，湿薪如桂米如珠。\n冻吟谁伴拈髭须。"
  ],
  [
    "浣溪沙",
    "苏轼",
    "万顷风涛不记苏。\n雪晴江上麦千车。\n但令人饱我愁无。\n翠袖倚风萦柳絮，绛唇得酒烂樱珠。\n尊前呵手镊霜须。"
  ],
  [
    "浣溪沙",
    "苏轼",
    "珠桧丝杉冷欲霜。\n山城歌舞助凄凉。\n且餐山色饮湖光。\n共挽朱幡留半日，强揉青蕊作重阳。\n不知明日为谁黄。"
  ],
  [
    "浣溪沙",
    "苏轼",
    "霜鬓真堪插拒霜。\n哀弦危柱作《伊凉》。\n暂时流转为风光。\n未遣清尊空北海，莫因《长笛》赋山阳。\n金钗玉腕泻鹅黄。"
  ],
  [
    "浣溪沙",
    "苏轼",
    "傅粉郎君又粉奴。\n莫教施粉与施朱。\n自然冰玉照香酥。\n有客能为《神女赋》，凭君送与雪儿书。\n梦魂东去觅桑榆。"
  ],
  [
    "浣溪沙",
    "苏轼",
    "菊暗荷枯一夜霜。\n新苞绿叶照林光。\n竹篱茅舍出青黄。\n香雾噀人惊半破，清泉流齿怯初尝。\n吴姬三日手犹香。"
  ],
  [
    "浣溪沙",
    "苏轼",
    "雪颔霜髯不自惊。\n更将翦采发春荣。\n羞颜未醉已先赪。\n莫唱黄鸡并白发，且呼张丈唤殷兄。\n有人归去欲卿卿。"
  ],
  [
    "浣溪沙",
    "苏轼",
    "料峭东风翠幕惊。\n云何不饮对公荣。\n水精盘莹玉鳞赪。\n花影莫孤三夜月，朱颜未称五年兄。\n翰林子墨主人卿。"
  ],
  [
    "浣溪沙",
    "苏轼",
    "照日深红暖见鱼。\n连溪绿暗晚藏乌。\n黄童白叟聚睢盱。\n糜鹿逢人虽未惯，猿揉闻鼓不须呼。\n归家说与采桑姑。"
  ],
  [
    "浣溪沙",
    "苏轼",
    "旋抹红妆看使君。\n三三五五棘篱门。\n相挨踏破蒨罗裙。\n老幼扶携收麦社，乌鸢翔舞赛神村。\n道逢醉叟卧黄昏。"
  ],
  [
    "浣溪沙",
    "苏轼",
    "麻叶层层苘叶光。\n谁家煮蚕一村香。\n隔篱娇语络丝娘。\n垂白杖藜抬醉眼，捋青捣麨软饥肠。\n问言豆叶几时黄。"
  ],
  [
    "浣溪沙",
    "苏轼",
    "簌簌衣巾落枣花。\n村南村北响缲车。\n牛衣古柳卖黄瓜。\n酒困路长惟欲睡，日高人渴漫思茶。\n敲门试问野人家。"
  ],
  [
    "浣溪沙",
    "苏轼",
    "软草平莎过雨新。\n轻沙走马路无尘。\n何时收拾耦耕身。\n日暖桑麻光似泼，风来蒿艾气如薰。\n使君元是此中人。"
  ],
  [
    "浣溪沙",
    "苏轼",
    "道字娇讹苦未成。\n未应春阁梦多情。\n朝来何事绿鬟倾。\n彩索身轻长趁燕，红窗睡重不闻莺。\n困人天气近清明。"
  ],
  [
    "浣溪沙",
    "苏轼",
    "缥缈危楼紫翠间。\n良辰乐事古难全。\n感时怀旧独凄然。\n璧月琼枝空夜夜，菊花人貌自年年。\n不知来岁与谁看。"
  ],
  [
    "浣溪沙",
    "苏轼",
    "桃李溪边驻画轮。\n鹧鸪声里倒清尊。\n夕阳虽好近黄昏。\n香在衣裳妆在臂，水连芳草月连云。\n几时归去不销魂。"
  ],
  [
    "浣溪沙",
    "苏轼",
    "四面垂杨十里荷。\n问云何处最花多。\n画楼南畔夕阳和。\n天气乍凉人寂寞，光阴须得酒消磨。\n且来花里听笙歌。"
  ],
  [
    "浣溪沙",
    "苏轼",
    "一别姑苏已四年。\n秋风南浦送归船。\n画帘重见水中仙。\n霜鬓不须催我老，杏花依旧驻君颜。\n夜阑相对梦魂间。"
  ],
  [
    "浣溪沙",
    "苏轼",
    "惟见眉间一点黄。\n诏书催发羽书忙。\n从教娇泪洗红妆。\n上殿云宵生羽翼，论兵齿颊带风霜。\n归来衫袖有天香。"
  ],
  [
    "浣溪沙",
    "苏轼",
    "长记鸣琴子贱堂。\n朱颜绿发映垂杨。\n如今秋鬓数茎霜。\n聚散交游如梦寐，升沈闲事莫思量。\n仲卿终不避桐乡。"
  ],
  [
    "浣溪沙",
    "苏轼",
    "风压轻云贴水飞。\n乍晴池馆燕争泥。\n沈郎多病不胜衣。\n沙上不闻鸿雁信，竹间时听鹧鸪啼。\n此情惟有落花知。"
  ],
  [
    "浣溪沙",
    "苏轼",
    "罗袜空飞洛浦尘。\n锦袍不见谪仙人。\n携壶藉草亦天真。\n玉粉轻黄千岁药，雪花浮动万家春。\n醉归江路野梅新。"
  ],
  [
    "浣溪沙",
    "苏轼",
    "白雪清词出坐间。\n爱君才器两俱全。\n异乡风景却依然。\n可恨相逢能几日，不知重会是何年。\n茱萸仔细更重看。"
  ],
  [
    "浣溪沙",
    "苏轼",
    "细雨斜风作晓寒。\n淡烟疏柳媚晴滩。\n入淮清洛渐漫漫。\n雪沫乳花浮午盏，蓼茸蒿笋试春盘。\n人间有味是清欢。"
  ],
  [
    "浣溪沙",
    "苏轼",
    "门外东风雪洒裾。\n山头回首望三吴。\n不应弹铗为无鱼。\n上党从来天下脊，先生元是古之儒。\n时平不用鲁连书。"
  ],
  [
    "浣溪沙",
    "苏轼",
    "惭愧今年二麦丰。\n千畦细浪舞晴空。\n化工馀力染夭红。\n归去山公应倒载，阑街拍手笑儿童。\n甚时名作锦薰笼。"
  ],
  [
    "浣溪沙",
    "苏轼",
    "芍药樱桃两斗新。\n名园高会送芳辰。\n洛阳初夏广陵春。\n红玉半开菩萨面，丹砂浓点柳枝唇。\n尊前还有个中人。"
  ],
  [
    "浣溪沙",
    "苏轼",
    "学画鸦儿正妙年。\n阳城下蔡困嫣然。\n凭君莫唱短因缘。\n雾帐吹笙香袅袅，霜庭按舞月娟娟。\n曲终红袖落双缠。"
  ],
  [
    "浣溪沙",
    "苏轼",
    "一梦江湖费五年。\n归来风物故依然。\n相逢一醉是前缘。\n迁客不应常眊氉，使君为出小婵娟。\n翠鬟聊著小诗缠。"
  ],
  [
    "浣溪沙",
    "苏轼",
    "轻汗微微透碧纨。\n明朝端午浴芳兰。\n流香涨腻满晴川。\n彩线轻缠红玉臂，小符斜挂绿云鬟。\n佳人相见一千年。"
  ],
  [
    "浣溪沙",
    "苏轼",
    "徐邈能中酒圣贤。\n刘伶席地幕青天。\n潘郎白璧为谁连。\n无可奈何新白发，不如归去旧青山。\n恨无人借买山钱。"
  ],
  [
    "浣溪沙",
    "苏轼",
    "倾盖相逢胜白头。\n故山空复梦松楸。\n此心安处是菟裘。\n卖剑买牛吾欲老，乞浆得酒更何求。\n愿为辞社宴春秋。"
  ],
  [
    "浣溪沙",
    "苏轼",
    "炙手无人傍屋头。\n萧萧晚雨脱梧楸。\n谁怜季子敞貂裘。\n顾我已无当世望，似君须向古人求。\n岁寒松柏肯惊秋。"
  ],
  [
    "浣溪沙",
    "苏轼",
    "画隼横江喜再游。\n老鱼跳槛识清讴。\n流年未肯付东流。\n黄菊篱边无怅望，白云乡里有温柔。\n挽回霜鬓莫教休。"
  ],
  [
    "双荷叶・忆秦娥",
    "苏轼",
    "双溪月。\n清光遍照双荷叶。\n双荷叶。\n红心未偶，绿衣偷结。\n背风迎雨流珠滑。\n轻舟短棹先秋折。\n先秋折。\n烟鬟未上，玉杯微缺。"
  ],
  [
    "调笑令",
    "苏轼",
    "渔父。\n渔父。\n江上微风细雨。\n青蓑黄箬裳衣。\n红酒白鱼暮归。\n归暮。\n归暮。\n长笛一声何处。"
  ],
  [
    "调笑令",
    "苏轼",
    "归雁。\n归雁。\n饮啄江南南岸。\n将飞却下盘桓。\n塞外春来苦寒。\n寒苦。\n寒苦。\n藻荇欲生且住。"
  ],
  [
    "荷华媚",
    "苏轼",
    "霞苞电荷碧。\n天然地、别是风流标格。\n重重青盖下，千娇照水，好红红白白。\n每怅望、明月清风夜，甚低迷不语，妖邪无力。\n终须放、船儿去，清香深处住，看伊颜色。"
  ],
  [
    "青玉案",
    "苏轼",
    "三年枕上吴中路。\n遣黄耳、随君去。\n若到松江呼小渡。\n莫惊鸥鹭，四桥尽是，老子经行处。\n辋川图上看春暮。\n常记高人右丞句。\n作个归期天已许。\n春衫犹是，小蛮针线，曾湿西湖雨。"
  ],
  [
    "渔家傲",
    "苏轼",
    "些小白须何用染。\n几人得见星星点。\n作郡浮光虽似箭。\n君莫厌。\n也应胜我三年贬。\n我欲自嗟还不敢。\n向来三郡宁非忝。\n婚嫁事稀年冉冉。\n知有渐。\n千钧重担从头减。"
  ],
  [
    "江城子",
    "苏轼",
    "前瞻马耳九仙山。\n碧连天。\n晚云闲。\n城上高台，真个是超然。\n莫使匆匆云雨散，今夜里，月婵娟。\n小溪鸥鹭静联拳。\n去翩翩。\n点轻烟。\n人事凄凉，回首便他年。\n莫忘使君歌笑处，垂柳下，矮槐前。"
  ],
  [
    "江城子",
    "苏轼",
    "墨云拖雨过西楼。\n水东流。\n晚烟收。\n柳外残阳，回照动帘钩。\n今夜巫山真个好，花未落，酒新。\n美人微笑转星眸。\n月华羞。\n捧金瓯。\n歌扇萦风，吹散一春愁。\n拭问江南诸伴侣，谁似我，醉扬州。"
  ],
  [
    "南乡子",
    "苏轼",
    "未倦长卿游。\n漫舞夭歌烂不收。\n不是使君能矫世，谁留。\n教有琼梳脱麝油。\n香粉镂金球。\n花艳红笺笔欲流。\n从此丹唇并皓齿，清柔。\n唱遍山东一百州。"
  ],
  [
    "南乡子",
    "苏轼",
    "绣鞅玉环游。\n灯晃帘疏笑却收。\n久立香车催欲上，还留。\n更且檀唇点杏油。\n花遍《六幺》毬。\n面旋回风带雪流。\n春入腰肢金缕细，轻柔。\n种柳应须柳柳州。"
  ],
  [
    "菩萨蛮",
    "苏轼",
    "娟娟侵鬓妆痕浅。\n双颦相媚弯如翦。\n一瞬百般宜。\n无论笑与啼。\n酒阑思翠被。\n特故腾腾地。\n生怕促归轮。\n微波先注人。"
  ],
  [
    "菩萨蛮",
    "苏轼",
    "涂香莫惜莲承步。\n长愁罗袜凌波去。\n只见舞迥风。\n都无行处踪。\n偷穿宫样稳。\n并立双趺困。\n纤妙说应难。\n须从掌上看。"
  ],
  [
    "菩萨蛮",
    "苏轼",
    "玉环坠耳黄金饰。\n轻衫罩体香罗碧。\n缓步困春醪。\n春融脸上桃。\n花钿从委地。\n谁与郎为意。\n常爱月华清。\n此时憎月明。"
  ],
  [
    "蝶恋花",
    "苏轼",
    "别酒劝君君一醉。\n清润潘郎，又是何郎婿。\n记取钗头新利市。\n莫将分付东邻子。\n回首长安佳丽地。\n三十年前，我是风流帅。\n为向青楼寻旧事。\n花枝缺处馀名字。"
  ],
  [
    "蝶恋花",
    "苏轼",
    "泛泛东风初破五。\n江柳微黄，万万千千缕。\n佳气郁葱来绣户。\n当年江上生奇女。\n一盏寿觞谁与举。\n三个明珠，膝上王文度。\n放尽穷鳞看圉圉。\n天公为下曼陀雨。"
  ],
  [
    "浣溪沙",
    "苏轼",
    "入袂轻风不破尘。\n玉簪犀璧醉佳辰。\n一番红粉为谁新。\n团扇只堪题往事，新丝那解系行人。\n酒阑滋味思残春。"
  ],
  [
    "浣溪沙",
    "苏轼",
    "几共查梨到雪霜。\n一经题品便生光。\n木奴何处避雌黄。\n北客有来初未识，南金无价喜新尝。\n含滋嚼句齿牙香。"
  ],
  [
    "浣溪沙",
    "苏轼",
    "山色横侵蘸晕霞。\n湘川风静吐寒花。\n远林屋散尚啼鸦。\n梦到故园多少路，酒醒南望隔天涯。\n月明千里照平沙。"
  ],
  [
    "减字木兰花",
    "苏轼",
    "神闲意定。\n万籁收声天地静。\n玉指冰弦。\n未动宫商意已传。\n悲风流水。\n写处寥寥千古意。\n归去无眠。\n一夜馀音在耳边。"
  ],
  [
    "减字木兰花",
    "苏轼",
    "银铮旋品。\n不用缠头千尺锦。\n妙思如泉。\n一洗闲愁十五年。\n为公少止。\n起舞属公《公莫》起。\n风里银山。\n摆撼鱼龙我自闲。"
  ],
  [
    "减字木兰花",
    "苏轼",
    "柔和性气。\n雅称佳名呼懿懿。\n解舞能讴。\n绝妙年中有品流。\n眉长眼细。\n淡淡梳妆新绾髻。\n懊恼风情。\n春著花枝百态生。"
  ],
  [
    "减字木兰花",
    "苏轼",
    "莺初解语。\n最是一年春好处。\n微雨如酥。\n草色遥看近却无。\n休辞醉倒。\n花不看开人易老。\n莫待春回。\n颠倒红英间绿苔。"
  ],
  [
    "减字木兰花",
    "苏轼",
    "江南游女。\n问我何年归得去。\n雨细风微。\n雨足如霜挽衣。\n江亭夜语。\n喜见京华新样舞。\n莲步轻飞。\n迁客今朝始是归。"
  ],
  [
    "减字木兰花",
    "苏轼",
    "娇多媚。\n体柳轻盈千万态。\n主尤宾。\n敛黛含喜又嗔。\n徐君乐饮。\n笑谑从伊情意恁。\n脸嫩敷红。\n花倚朱阑裹住风。"
  ],
  [
    "减字木兰花",
    "苏轼",
    "双鬟绿坠。\n娇眼横波眉黛翠。\n妙舞蹁跹。\n掌上身轻意态妍。\n曲穷力困。\n笑倚人旁香喘喷。\n老大逢欢。\n昏眼犹能仔细看。"
  ],
  [
    "减字木兰花",
    "苏轼",
    "天真雅丽。\n容态温柔心性慧。\n响亮歌喉。\n遏住行云翠不收。\n妙词佳曲。\n啭出新声能断续。\n重客多情。\n满劝金卮玉手擎。"
  ],
  [
    "南歌子",
    "苏轼",
    "见说东园好，能消北客愁。\n虽非吾土且登楼。\n行尽江南南岸、此淹留。\n短日明枫缬，清霜暗菊逑。\n流年回首付东流。\n凭仗挽回潘鬓、莫教秋。"
  ],
  [
    "如梦令",
    "苏轼",
    "城上层楼叠。\n城下清淮古汴。\n举手揖吴云，人与暮天俱远。\n魂断。\n魂断。\n後夜松江月满。"
  ],
  [
    "瑞鹧鸪",
    "苏轼",
    "城头月落尚啼乌。\n朱舰红船早满湖。\n鼓吹未容迎五马，水云先已漾双凫。\n映山黄帽螭头舫，夹岸青烟鹊尾炉。\n老病逢春只思睡，独求僧榻寄须臾。"
  ],
  [
    "临江仙",
    "苏轼",
    "谁道东阳都瘦损，凝然点漆精神。\n瑶林终自隔风尘，试看披鹤氅，仍是谪仙人。\n省可清言挥玉麈，真须保器全真。\n风流何似道家纯。\n不应同蜀客，惟爱卓文君。"
  ],
  [
    "少年游",
    "苏轼",
    "玉肌铅粉傲秋霜。\n准拟凤呼凰。\n伶伦不见，清香未吐，且糠秕吹扬。\n到处成双君独只，空无数、烂文章。\n一点香檀，谁能借箸，无复似张良。"
  ],
  [
    "一斛珠",
    "苏轼",
    "洛城春晚。\n垂杨乱掩红楼半。\n小池轻浪纹如篆。\n烛下花前，曾醉离歌宴。\n自惜风流云雨散。\n关山有限情无限。\n待君重见寻芳伴。\n为说相思、目断西楼燕。"
  ],
  [
    "点绛唇",
    "苏轼",
    "闲倚胡床，庾公楼外峰千朵。\n与谁同坐。\n明月清风我。\n别乘一来，有唱应须和。\n还知麽。\n自从添个。\n风月平分破。"
  ],
  [
    "点绛唇",
    "苏轼",
    "红杏飘香，柳含烟翠拖轻缕。\n水边朱户。\n尽卷黄昏雨。\n烛影摇风，一枕伤春绪。\n归不去。\n凤楼何处。\n芳草迷归路。"
  ],
  [
    "虞美人",
    "苏轼",
    "持杯遥劝天边月。\n愿月圆无缺。\n持杯复更劝花枝。\n且愿花枝长在、莫离披。\n持杯月下花前醉。\n休问荣枯事。\n此欢能有几人知。\n对酒逢花不饮、待何时。"
  ],
  [
    "天仙子",
    "苏轼",
    "走马探花花发未。\n人与化工俱不易。\n千回来绕百回看，蜂作婢。\n莺为使。\n谷雨清明空屈指。\n白发卢郎情未已。\n一夜翦刀收玉蕊。\n尊前还对断肠红，人有泪。\n花无意。\n明日酒醒应满地。"
  ],
  [
    "南乡子",
    "苏轼",
    "千骑试春游。\n小雨如酥落便收。\n能使江东归老客，迟留。\n白酒无声滑泻油。\n飞火乱星逑。\n浅黛横波翠欲流。\n不似白云乡外冷，温柔。\n此去淮南第一州。"
  ],
  [
    "浣溪沙",
    "苏轼",
    "缥缈红妆照浅溪。\n薄云疏雨不成泥。\n送君何处古台西。\n废沼夜来秋水满，茂林深处晚莺啼。\n行人肠断草凄迷。"
  ],
  [
    "浣溪沙",
    "苏轼",
    "阳羡姑苏已买田。\n相逢谁信是前缘。\n莫教便唱水如天。\n我作洞霄君作守，白头相对故依然。\n西湖知有几同年。"
  ],
  [
    "减字木兰花",
    "苏轼",
    "空床响琢。\n花上春禽冰上雹。\n醉梦尊前。\n惊起湖风入坐寒。\n转关镬索。\n春水流弦霜入拨。\n月堕更阑。\n更请宫高奏独弹。"
  ],
  [
    "减字木兰花",
    "苏轼",
    "回风落景。\n散乱东墙疏竹影。\n满坐清微。\n入袖寒泉不湿衣。\n梦回酒醒。\n百尺飞澜鸣碧井。\n雪洒冰麾。\n散落佳人白玉肌。"
  ],
  [
    "减字木兰花",
    "苏轼",
    "海南奇宝。\n铸出团团如栲栳。\n曾到昆仑。\n乞得山头玉女盆。\n绛州王老。\n百岁痴顽推不倒。\n海口如门。\n一派黄流已电奔。"
  ],
  [
    "行香子",
    "苏轼",
    "北望平川。\n野水荒湾。\n共寻春、飞步孱颜。\n和风弄袖，香雾萦鬟。\n正酒酣时，人语笑，白云间。\n飞鸿落照，相将归去，澹娟娟、玉宇清闲。\n何人无事，宴坐空山。\n望长桥上，灯火乱，使君还。"
  ],
  [
    "画堂春",
    "苏轼",
    "柳花飞处麦摇波。\n晚湖净鉴新磨。\n小舟飞棹去如梭。\n齐唱采菱歌。\n平野水云溶漾，小楼风日晴和。\n济南何在暮云多。\n归去奈愁何。"
  ],
  [
    "浣溪沙",
    "苏轼",
    "花满银塘水漫流。\n犀槌玉板奏《凉州》。\n顺风环佩过秦楼。\n远汉碧云轻漠漠，今宵人在鹊桥头。\n一声敲彻绛河秋。"
  ],
  [
    "好事近",
    "苏轼",
    "烟外倚危楼，初见远灯明灭。\n却跨玉虹归去，看洞天星月。\n当时张范风流在，况一尊浮雪。\n莫问世间何事，与剑头微吷。"
  ],
  [
    "占春芳",
    "苏轼",
    "红杏了，夭桃尽，独自占春芳。\n不比人间兰麝，自然透骨生香。\n对酒莫相忘。\n似佳人、兼合明光。\n只忧长笛吹花落，除是宁王。"
  ],
  [
    "南歌子",
    "苏轼",
    "云鬓裁新绿，霞衣曳晓红。\n待歌凝立翠筵中。\n一朵彩云何事、下巫峰。\n趁拍鸾飞镜，回身燕漾空。\n莫翻红袖过帘栊。\n怕被杨花句引、嫁东风。"
  ],
  [
    "浪淘沙",
    "苏轼",
    "昨日出东城。\n拭探春情。\n墙头红杏暗如倾。\n槛内群芳芽未吐，早已回春。\n绮陌敛香尘。\n雪霁前村。\n东君用意不辞辛。\n料想春光先到处，吹绽梅英。"
  ],
  [
    "木兰花令",
    "苏轼",
    "元宵似是欢游好。\n何况公庭民讼少。\n万家游赏上春台，十里神仙迷海岛。\n平原不似高阳傲。\n促席雍容陪语笑。\n坐中有客醉多情，不惜玉山拼醉倒。"
  ],
  [
    "木兰花令",
    "苏轼",
    "经旬未识东君信。\n一夕薰风来解愠。\n红绡衣薄麦秋寒，绿绮韵低梅雨润。\n瓜头绿染山光嫩。\n弄色金桃新傅粉。\n日高慵卷水晶帘，犹带春醪红玉困。"
  ],
  [
    "木兰花令",
    "苏轼",
    "高平四面开雄垒。\n三月风光初觉媚。\n园中桃李使君家，城上亭台游客醉。\n歌翻《杨柳》金尊沸。\n饮散凭阑无限意。\n云深不见玉关遥，草细山重残照里。"
  ],
  [
    "虞美人",
    "苏轼",
    "冰肌自是生来瘦。\n那更分飞後。\n日长帘暮望黄昏。\n及至黄昏时候、转销魂。\n君还知道相思苦。\n怎忍抛奴去。\n不辞迢递过关山。\n只恐别郎容易、见郎难。"
  ],
  [
    "虞美人",
    "苏轼",
    "深深庭院清明过。\n桃李初红破。\n柳丝搭在玉阑干。\n帘外潇潇微雨、做轻寒。\n晚晴台榭增明媚。\n已拼花前醉。\n更阑人静月侵廊。\n独自行来行去、好思量。"
  ],
  [
    "临江仙",
    "苏轼",
    "昨夜渡江何处宿，望中疑是秦淮。\n月明谁起笛中哀。\n多情王谢女，相逐过江来。\n云雨未成还又散，思量好事难谐。\n凭陵急桨两相催。\n想伊归去後，应似我情怀。"
  ],
  [
    "蝶恋花",
    "苏轼",
    "春事阑珊芳草歇。\n客里风光，又过清明节。\n小院黄昏人忆别。\n落红处处闻啼鴂。\n咫尺江山分楚越。\n目断魂销，应是音尘绝。\n梦破五更心欲折。\n角声吹落梅花月。"
  ],
  [
    "蝶恋花",
    "苏轼",
    "记得画屏初会遇。\n好梦惊回，望断高唐路。\n燕子双飞来又去。\n纱窗几度春光暮。\n那日绣帘相见处。\n低眼佯行，笑整香云缕。\n敛尽春山羞不语。\n人前深意难轻诉。"
  ],
  [
    "蝶恋花",
    "苏轼",
    "昨夜秋风来万里。\n月上屏帏，冷透人衣袂。\n有客抱衾愁不寐。\n那堪玉漏长如岁。\n羁舍留连归计未。\n梦断魂销，一枕相思泪。\n衣带渐宽无别意。\n新书报我添憔悴。"
  ],
  [
    "蝶恋花",
    "苏轼",
    "雨霰疏疏经泼火。\n巷陌秋千。\n犹未清明过。\n杏子梢头香蕾破。\n淡红褪白胭脂涴。\n苦被多情相折挫。\n病绪厌厌，浑似年时个。\n绕遍回廊还独坐。\n月笼云暗重门锁。"
  ],
  [
    "蝶恋花",
    "苏轼",
    "蝶懒莺慵春过半。\n花落狂风，小院残红满。\n午醉未醒红日晚。\n黄昏帘暮无人卷。\n云鬓蓬松眉黛浅。\n总是愁媒，欲诉谁消遣。\n未信此情难系绊。\n杨花犹有东风管。"
  ],
  [
    "渔家傲",
    "苏轼",
    "临水纵横回晚鞚。\n归来转觉情怀动。\n梅笛烟中闻几弄。\n秋阴重。\n西山雪淡云凝冻。\n美酒一杯谁与共。\n尊前舞雪狂歌送。\n腰跨金鱼旌旆拥。\n将何用。\n只堪妆点浮生梦。"
  ],
  [
    "江城子",
    "苏轼",
    "腻红匀脸衬檀唇。\n晚妆新。\n暗伤春。\n手拈花枝，谁会两眉颦。\n连理带头双□□，留待与、个中人。\n淡烟笼月绣帘阴。\n画堂深。\n夜沈沈。\n谁道□□，□系得人心。\n一自绿窗偷见後，便憔悴、到如今。"
  ],
  [
    "渔父・渔歌子",
    "苏轼",
    "渔父饮，谁家去。\n鱼蟹一时分付。\n酒无多少醉为期，彼此不论钱数。"
  ],
  [
    "渔父・渔歌子",
    "苏轼",
    "渔父醉，蓑衣舞。\n醉里却寻归路。\n轻舟短棹任斜横，醒後不知何处。"
  ],
  [
    "渔父・渔歌子",
    "苏轼",
    "渔父醒，春江午。\n梦断落花飞絮。\n酒醒还醉醉还醒，一笑人间今古。"
  ],
  [
    "渔父・渔歌子",
    "苏轼",
    "渔父笑，轻鸥举。\n漠漠一江风雨。\n江边骑马是官人，借我孤舟南渡。"
  ],
  [
    "导引",
    "苏轼",
    "帝城父老，三岁望尧心。\n天远玉楼深。\n龙颜仿佛笙箫远，肠断属车音。\n离宫春色琐瑶林。\n云阙海沈沈。\n遗民犹唱当时曲，秋雁起汾阴。"
  ],
  [
    "导引",
    "苏轼",
    "经文纬武，十有九年中。\n遗烈震羌戎。\n渭桥夹道千君长，犹是建元功。\n西瞻温洛与神崧。\n莲宇照琼宫。\n人间俯仰成今古，流泽自无穷。"
  ],
  [
    "瑶池燕",
    "苏轼",
    "飞花成阵。\n春心困。\n寸寸。\n别肠多少愁闷。\n无人问。\n偷啼自。\n残妆粉。\n抱瑶琴、寻出新韵。\n玉纤趁。\n南风来解幽愠。\n低云鬟、眉峰敛晕。\n娇和恨。"
  ],
  [
    "减字木兰花",
    "苏轼",
    "凭谁妙笔。\n横扫素缣三百尺。\n天下应无。\n此是钱塘湖上图。\n一般奇绝。\n云淡天高秋夜月。\n费尽丹青。\n只这些儿画不成。"
  ],
  [
    "失调名",
    "苏轼",
    "高安更过几重山。"
  ],
  [
    "失调名",
    "苏轼",
    "过湖携手屡沾襟。"
  ],
  [
    "失调名",
    "苏轼",
    "谁教幽梦里，插他花。"
  ],
  [
    "菩萨蛮",
    "苏轼",
    "湿云不动溪桥冷。\n嫩寒初透东风影。\n桥下水声长。\n一枝和月香。\n人怜花似旧。\n花比人应瘦。\n莫凭小栏干。\n夜深花正寒。"
  ],
  [
    "阮郎归",
    "苏轼",
    "歌停檀板舞停鸾。\n高阳饮兴阑。\n兽烟喷尽玉壶乾。\n香分小凤团。\n雪浪浅，露珠圆。\n捧瓯春笋寒。\n绛纱笼下跃金鞍。\n归时人倚栏。"
  ],
  [
    "西江月",
    "苏轼",
    "马趁香微路远，沙笼月淡烟斜。\n渡波清彻映妍华。\n倒绿枝寒凤挂。\n挂凤寒枝绿倒，华妍映彻清波。\n渡斜烟淡月笼沙。\n远路微香趁马。"
  ],
  [
    "失调名",
    "苏轼",
    "拼沈醉、金荷须满。\n怕年年此际，催归禁，侍黄柑宴。"
  ],
  [
    "踏莎行",
    "苏轼",
    "山秀芙蓉，溪明罨画。\n真游洞穴沧波下。\n临风慨想斩蛟灵，长桥千载犹横跨。\n解佩投簪，求田问舍。\n黄鸡白酒渔樵社。\n元龙非复少时豪，耳根洗尽功名话。"
  ],
  [
    "踏莎行",
    "苏轼",
    "这个秃奴，修行忒煞。\n云山顶上空持戒。\n一从迷恋玉楼人，鹑衣百结浑无奈。\n毒手伤人，花容粉碎。\n空空色色今何在。\n臂间刺道苦相思，这回还了相思债。"
  ],
  [
    "失调名",
    "苏轼",
    "寂寂珠帘蛛网满。"
  ],
  [
    "定风波",
    "苏轼",
    "闲卧藤床观社柳。"
  ],
  [
    "定风波",
    "苏轼",
    "子瞻书困点新茶。"
  ],
  [
    "失调名",
    "苏轼",
    "唤起离情，慵推孤枕。"
  ],
  [
    "失调名",
    "苏轼",
    "山头望，波光泼眼。"
  ],
  [
    "水调歌・水调",
    "苏轼",
    "我歌月徘徊，我舞影凌乱。"
  ],
  [
    "失调名",
    "苏轼",
    "揭起裙儿，一阵油盐酱醋香。"
  ],
  [
    "鹧鸪天",
    "苏轼",
    "罗带双垂画不成。\n人娇态最轻盈。\n酥胸斜抱天边月，玉手轻弹水面冰。\n无限事，许多情。\n四弦丝竹苦丁宁。\n饶君拨尽相思调，待听梧桐叶落声。"
  ],
  [
    "西江月",
    "苏轼",
    "碧雾轻笼两凤，寒烟淡拂双鸦。\n为谁流睇不归家。\n错认门前过马。\n有意偷回笑眼，无言强整衣纱。\n刘郎一见武陵花。\n从此春心荡也。"
  ],
  [
    "夜行船",
    "赵",
    "今夜阴云初霁。\n画帘外、月华如水。\n露霭晴空，风吹高树，满院中秋意。\n皎皎蟾光当此际。\n怎奈何、不成况味。\n莫近檐间，休来窗上，且放离人睡。"
  ],
  [
    "河传",
    "郭讵",
    "大官无闷。\n刚被傍人、竟来相问。\n又难为□□敷臣。\n且只将、甘草论。\n朴消大戟并银粉。\n疏风紧。\n甘草闲相混。\n及至下来，转杀他人。\n尔甘草、有一分。"
  ],
  [
    "怨三三",
    "李之仪",
    "清溪一派泻揉蓝。\n岸草毵毵。\n记得黄鹂语画檐。\n唤狂里、醉重三。\n春风不动垂帘。\n似三五、初圆素蟾。\n镇泪眼廉纤。\n何时歌舞，再和池南。"
  ],
  [
    "春光好",
    "李之仪",
    "霜压晓，月收阴。\n斗寒深。\n看尽烛花金鸭冷，卷残衾。\n卯酒从谁细酌，馀香无计重寻。\n空把夜来相见梦，写文琴。"
  ],
  [
    "千秋岁",
    "李之仪",
    "深帘静昼。\n绰约闺房秀。\n叩衣楚制飞文绣。\n凝脂肤理腻，削玉腰围瘦。\n闲舞袖。\n回身昵语凭肩久。\n眉压横波皱。\n歌断青青柳。\n钗遽擘，壶频叩。\n鬓凄清镜雪，泪涨芳樽酒。\n难再偶。\n沈沈梦峡雪归後。"
  ],
  [
    "千秋岁",
    "李之仪",
    "柔肠寸折。\n解袂留清血。\n蓝桥动是经年别。\n掩门春絮乱，枕秋蛩咽。\n檀篆灭。\n鸳衾半拥空床月。\n妆镜分来缺。\n尘污菱花洁。\n嘶骑远，鸣机歇。\n密封书锦字，巧绾香囊结。\n芳信绝。\n东风半落梅梢雪。"
  ],
  [
    "千秋岁",
    "李之仪",
    "万红暄昼。\n占尽人间秀。\n怎生图画如何绣。\n宜推萧史伴，消得东阳瘦。\n垂窄袖。\n花前镇忆相携久。\n泪裛回纹皱。\n好在章台柳。\n洞户隔，凭谁叩。\n寄声虽有雁，会面难同酒。\n无计偶。\n萧萧暮雨黄昏後。"
  ],
  [
    "千秋岁",
    "李之仪",
    "休嗟磨折。\n看取罗巾血。\n殷勤且话经年别。\n庭花番怅望，檐雨同呜咽。\n明半灭。\n灯光夜夜多如月。\n无复伤离缺。\n共保冰霜洁。\n不断梦，从今歇。\n收回书上絮，解尽眉头结。\n犹未绝。\n金徽泛处应能雪。"
  ],
  [
    "千秋岁",
    "李之仪",
    "中秋才过，又是重阳到。\n露乍冷，寒将报。\n绿香摧渚芰，黄密攒庭草。\n人未老。\n蓝桥漫促霜砧捣。\n照影兰缸晕，破户银蟾小。\n樽在眼，从谁倒。\n强铺同处被，愁却欢时帽。\n须信道。\n狂心未歇情难老。"
  ],
  [
    "千秋岁",
    "李之仪",
    "深秋庭院，残暑全消退。\n天幕迥，云容碎。\n地偏人罕到，风惨寒微带。\n初睡起，翩翩戏蝶飞成对。\n叹息谁能会。\n犹记逢倾盖。\n情暂遣，心常在。\n沈沈音信断，冉冉光阴改。\n红日晚，仙山路隔空云海。"
  ],
  [
    "临江仙",
    "李之仪",
    "知有阆风花解语，从来只许传闻。\n光明休咏汉宫新。\n拥身疑有月，衬步恨无云。\n莫把金樽容易劝，坐来几度销魂。\n不知仙骨在何人。\n好将千岁日，占断四时春。"
  ],
  [
    "临江仙",
    "李之仪",
    "九十日春都过了，寻常偶到江皋。\n水容山态两相饶。\n草平天一色，风暖燕双高。\n酒病厌厌何计那，飞红更送无聊。\n莺声又似耳边娇。\n难回巫峡梦，空恨武陵桃。"
  ],
  [
    "江神子・江城子",
    "李之仪",
    "恼人天气雪消时。\n落梅飞。\n日初迟。\n小阁幽窗，时节听黄鹂。\n新洗头来娇困甚，才试著，夹罗衣。\n木梨花拂淡燕脂。\n翠云敧。\n敛双眉。\n月浅星深，天淡玉绳低。\n不道有人肠断也，浑不语，醉如痴。"
  ],
  [
    "江神子・江城子",
    "李之仪",
    "今宵莫惜醉颜红。\n十分中。\n且从容。\n须信欢情，回首似旋风。\n流落天涯头白也，难得是，再相逢。\n十年南北感征鸿。\n恨应同。\n苦重重。\n休把愁怀，容易便书空。\n只有琴樽堪寄老，除此外，尽蒿蓬。"
  ],
  [
    "江神子・江城子",
    "李之仪",
    "阑干掐遍等新红。\n酒频中。\n恨匆匆。\n投得花开，还报夜来风。\n惆怅春光留不住，又何似，莫相逢。\n月窗何处想归鸿。\n与谁同。\n意千重。\n婉思柔情，一旦总成空。\n仿佛么弦犹在耳，应为我，首如蓬。"
  ],
  [
    "清平乐",
    "李之仪",
    "西江霜後，万点暄晴昼。\n璀璨寄来光欲溜。\n正值文君病酒。\n画屏斜倚窗纱。\n睡痕犹带朝霞。\n为问清香绝韵，何如解语梅花。"
  ],
  [
    "清平乐",
    "李之仪",
    "萧萧风叶。\n似与更声接。\n欲寄明非为怯。\n梦断兰舟桂楫。\n学书只写鸳鸯。\n却应无奈愁肠。\n安得一双飞去，春风芳草池塘。"
  ],
  [
    "清平乐",
    "李之仪",
    "殷勤仙友。\n劝我千年酒。\n一曲履霜谁与奏。\n邂逅麻姑妙手。\n坐来休叹尘劳。\n相逢难似今朝。\n不待亲移玉指，自然痒处都消。"
  ],
  [
    "清平乐",
    "李之仪",
    "当时命友。\n曾借邻家酒。\n旧曲不知何处奏。\n梦断空思纤手。\n却应去路非遥。\n今朝还有明朝。\n谩道人能化石，须知石被人消。"
  ],
  [
    "清平乐",
    "李之仪",
    "仙家庭院。\n红日看看晚。\n一朵梅花挨枕畔。\n玉指几回拈看。\n拥衾不比寻常。\n天涯无限思量。\n看了又还重嗅，分明不为清香。"
  ],
  [
    "浪淘沙",
    "李之仪",
    "霞卷与云舒。\n月淡星疏。\n摩徽转轸不曾虚。\n弹到当时留意处，谁是相如。\n魂断酒家垆。\n路隔云衢。\n舞鸾镜里早妆初。\n拟学画眉张内史，略借功夫。"
  ],
  [
    "卜算子",
    "李之仪",
    "我住长江头，君住长江尾。\n日日思君不见君，共饮长江水。\n此水几时休，此恨何时已。\n只愿君心似我心，定不负相思意。"
  ],
  [
    "忆秦娥",
    "李之仪",
    "清溪咽。\n霜风洗出山头月。\n山头月。\n迎得云归，还送云别。\n不知今是何时节。\n凌望断音尘绝。\n音尘绝。\n帆来帆去，天际双阙。"
  ],
  [
    "蝶恋花",
    "李之仪",
    "天淡云闲晴昼永。\n庭户深沈，满地梧桐影。\n骨冷魂清如梦醒。\n梦回犹是前时景。\n取次杯盘催酩酊。\n醉帽频敧，又被风吹正。\n踏月归来人已静。\n恍疑身在蓬莱顶。"
  ],
  [
    "蝶恋花",
    "李之仪",
    "玉骨冰肌天所赋。\n似与神仙，来作烟霞侣。\n枕畔拈来亲手付。\n书窗终日常相顾。\n几度离披留不住。\n依旧清香，只欠能言语。\n再送神仙须爱护。\n他时却待亲来取。"
  ],
  [
    "蝶恋花",
    "李之仪",
    "万事都归一梦了。\n曾向邯郸，枕上教知道。\n百岁年光谁得到。\n其间忧患知多少。\n无事且频开口笑。\n纵酒狂歌，销遣闲烦恼。\n金谷繁华春正好。\n玉山一任樽前倒。"
  ],
  [
    "蝶恋花",
    "李之仪",
    "为爱梅花如粉面。\n天与功夫，不似人间见。\n几度拈来亲比看。\n功夫却是花枝浅。\n觅得归来临几砚。\n尽日相看，默默情无限。\n更不嗅时须百遍。\n分明销得人肠断。"
  ],
  [
    "浣溪沙",
    "李之仪",
    "剪水开头碧玉条。\n能令江汉客魂销。\n只应香信是春潮。\n戴了又羞缘我老，折来同嗅许谁招。\n凭将此意问妖娆。"
  ],
  [
    "浣溪沙",
    "李之仪",
    "玉室金堂不动尘。\n林梢绿遍已无春。\n清和佳思一番新。\n道骨仙风云外侣，烟鬟雾鬓月边人。\n何妨沈醉到黄昏。"
  ],
  [
    "浣溪沙",
    "李之仪",
    "依旧琅不染尘。\n霜风吹断笑时春。\n一簪华发为谁新。\n白雪幽兰犹有韵，鹊桥星渚可无人。\n金莲移处任尘昏。"
  ],
  [
    "浣溪沙",
    "李之仪",
    "昨日霜风入绛帷。\n曲房深院绣帘垂。\n屏风几曲画生枝。\n酒韵渐浓欢渐密，罗衣初试漏初迟。\n已凉天气未寒时。"
  ],
  [
    "西江月",
    "李之仪",
    "昨夜十分霜重，晓来千里书传。\n吴山秀处洞庭边。\n不夜星垂初遍。\n好事寄来禅侣，多情将送琴仙。\n为怜佳果称婵娟。\n一笑聊回媚眼。"
  ],
  [
    "西江月",
    "李之仪",
    "醉透香浓斗帐，灯深月浅回廊。\n当时背面两伥伥。\n何况临风怀想。\n舞柳经春祗瘦，游丝到地能长。\n鸳鸯半调已无肠。\n忍把么弦再上。"
  ],
  [
    "西江月",
    "李之仪",
    "念念欲归未得，迢迢此去何求。\n都缘一点在心头。\n忘了霜朝雪後。\n要见有时有梦，相思无处无愁。\n小窗若得再绸缪。\n应记如今时候。"
  ],
  [
    "鹊桥仙",
    "李之仪",
    "风清月莹，天然标韵，自是闺房之秀。\n情多无那不能禁，常是为、而今时候。\n绿云低拢，红潮微上，画幕梅寒初透。\n一般偏更恼人深，时更把、眉儿轻皱。"
  ],
  [
    "西江月",
    "李之仪",
    "宿云收尽，纤尘不警，万里银河低挂。\n清冥风露不胜寒，无计学、双鸾并驾。\n玉徽声断，宝钗香远，空赋红绫小砑。\n庾郎知有几多愁，怎奈向、月明今夜。"
  ],
  [
    "踏莎行",
    "李之仪",
    "绿遍东山，寒归西渡。\n分明认得春来处。\n风轻雨细更愁人，高唐何在空朝暮。\n离恨相寻，酒狂无素。\n柳条又折年时数。\n一番情味有谁知，断魂还送征帆去。"
  ],
  [
    "踏莎行",
    "李之仪",
    "还是归来，依前问渡。\n好风引到经行处。\n几声啼鸟又催耕，草长柳暗春将暮。\n潦倒无成，疏慵有素。\n且陪野老酬天数。\n多情惟有面前山，不随潮水来还去。"
  ],
  [
    "鹧鸪天",
    "李之仪",
    "节是重阳却斗寒。\n可堪风雨累寻欢。\n虽辜早菊同高柳，聊楫残蕉共小栏。\n浮蚁嫩，炷烟盘。\n恨无莺唱舞催鸾。\n空惊绝韵天边落，不许韶颜梦里看。"
  ],
  [
    "鹧鸪天",
    "李之仪",
    "浓丽妖妍不是妆。\n十分风艳夺韶光。\n牡丹开就应难比，繁富犹疑过海棠。\n须仔细，更端相。\n烂霞梳晕带朝阳。\n千金未足酬真赏，一度相看一断肠。"
  ],
  [
    "鹧鸪天",
    "李之仪",
    "避暑佳人不著妆。\n水晶冠子薄罗裳。\n摩绵扑粉飞琼屑，滤蜜调冰结绛霜。\n随定我，小兰堂。\n金盆盛水绕牙床。\n时时浸手心头熨，受尽无人知处凉。"
  ],
  [
    "鹧鸪天",
    "李之仪",
    "收尽微风不见江。\n分明天水共澄光。\n由来好处输闲地，堪叹人生有底忙。\n心既远，味偏长。\n须知粗布胜无裳。\n从今认得归田乐，何必桃源是故乡。"
  ],
  [
    "朝中措",
    "李之仪",
    "腊穷天际傍危栏。\n密雪舞初残。\n表里江山如画，分明不似人间。\n功名何在，文章漫与，空叹流年。\n独恨归来已晚，半生孤负渔竿。"
  ],
  [
    "朝中措",
    "李之仪",
    "暮山环翠绕层栏。\n时节岁将残。\n远雁不传家信，空能嘹唳人间。\n客程无尽，归心易感，谁与忘年。\n早晚临流凝望，饥帆催卸风竿。"
  ],
  [
    "朝中措",
    "李之仪",
    "翰林豪放绝勾栏。\n风月敢雕残。\n一旦荆溪仙子，笔头唤聚时间。\n锦袍如在，云山顿改，宛似当年。\n应笑溧阳衰尉，鲇鱼依旧悬竿。"
  ],
  [
    "阮郎归",
    "李之仪",
    "朱唇玉羽下蓬莱。\n佳时近早梅。\n惜花情味久安排。\n枝头开未开。\n魂欲断，恨难裁。\n香心休见猜。\n果知何逊是仙才。\n何妨入梦来。"
  ],
  [
    "采桑子",
    "李之仪",
    "相逢未几还相别，此恨难同。\n细雨蒙蒙。\n一片离愁醉眼中。\n明朝去路云宵外，欲见无从。\n满袂仙风。\n空托双凫作信鸿。"
  ],
  [
    "如梦令",
    "李之仪",
    "回首芜城旧苑。\n还是翠深红浅。\n春意已无多，斜日满帘飞燕。\n不见。\n不见。\n门掩落花庭院。"
  ],
  [
    "临江仙",
    "李之仪",
    "偶向凌歊台上望，春光已过三分。\n江山重叠倍销魂。\n风花飞有态，烟絮醉无痕。\n已是年来伤感甚，那堪旧恨仍存。\n清愁满眼共谁论。\n却应台下草，不解忆王孙。"
  ],
  [
    "临江仙",
    "李之仪",
    "难得今朝风日好，春光佳思平分。\n虽然公子暗招魂。\n其如抬眼看，都是旧时痕。\n酒到强寻欢日路，坐来谁为温存。\n落花流水不堪论。\n何时弦上意，重为拂桐孙。"
  ],
  [
    "丑奴儿・采桑子",
    "李之仪",
    "春风似有灯前约，先报佳期。\n点缀相宜。\n天气犹寒蝶未知。\n嫩黄染就蜂鬓巧，香压团枝。\n淡注仙衣。\n方士临门未起时。"
  ],
  [
    "青玉案",
    "李之仪",
    "小篷又泛曾行路。\n这身世、如何去。\n去了还来知几度。\n多情山色，有情江水，笑我归无处。\n夕阳杳杳还催暮。\n练净空吟谢郎句。\n拭祷波神应见许。\n帆开风转，事谐心遂，直到明年雨。"
  ],
  [
    "更漏子",
    "李之仪",
    "暑方烦，人似愠。\n怅望林泉幽峻。\n情会处，景偏长。\n心清闻妙香。\n宝幢低，金锁碎。\n竹影桐印窗外。\n新事旧，旧愁新。\n空嗟不见人。"
  ],
  [
    "渔家傲",
    "李之仪",
    "洗尽秋容天似莹。\n星稀月淡人初静。\n策杖萦纡寻远径。\n披昏暝。\n堤边犊母闲相并。\n遥想去舟魂欲凝。\n一番佳思从谁咏。\n憔悴归来如独醒。\n知何境。\n沈沈但觉烟村迥。"
  ],
  [
    "南乡子",
    "李之仪",
    "春後雨馀天。\n娅姹黄鹂胜品弦。\n榴叶千灯初报暑，阶前。\n只有茶瓯味最便。\n身世几蹁跹。\n自觉年来更可怜。\n欲问此情何所似，缘延。\n看取窗间坠柳绵。"
  ],
  [
    "南乡子",
    "李之仪",
    "绿水满池塘。\n点水蜻蜓避燕忙。\n杏子压枝黄半熟，邻墙。\n风送荷花几阵香。\n角簟衬牙床。\n汗透鲛绡昼影长。\n点滴芭蕉疏雨过，微凉。\n画角悠悠送夕阳。"
  ],
  [
    "南乡子",
    "李之仪",
    "睡起绕回塘。\n不见衔泥燕子忙。\n前日花梢都绿遍，西墙。\n犹有轻风递暗香。\n步懒恰寻床。\n卧看游丝到地长。\n自恨无聊常病酒，凄凉。\n岂有才情似沈阳。"
  ],
  [
    "南乡子",
    "李之仪",
    "小雨湿黄昏。\n重午佳辰独掩门。\n巢燕引雏浑去尽，销魂。\n空向梁间觅宿痕。\n客舍宛如村。\n好事无人载一樽。\n唯有莺声知此恨，殷勤。\n恰似当时枕上闻。"
  ],
  [
    "南乡子",
    "李之仪",
    "泪眼转天昏。\n去路迢迢隔九门。\n角黍满盘无意举，凝魂。\n不为当时泽畔痕。\n肠断武陵村。\n骨冷难同月下樽。\n强泛菖蒲酬令节，空勤。\n风叶萧萧不忍闻。"
  ],
  [
    "减字木兰花",
    "李之仪",
    "乱魂无据。\n黯黯只寻来处路。\n灯尽花残。\n不觉长更又向阑。\n几回枕上。\n那件不曾留梦想。\n变尽星星。\n一滴秋霖是一茎。"
  ],
  [
    "减字木兰花",
    "李之仪",
    "堤长春晚。\n冉冉浑如云外见。\n欲语无门。\n略许莺声隔岸闻。\n锦屏绣幌。\n犹待归来留一饷。\n何事迟迟。\n直恐游丝惹住伊。"
  ],
  [
    "减字木兰花",
    "李之仪",
    "触涂是碍。\n一任浮沈何必改。\n有个人人。\n自说居尘不染尘。\n谩夸千手。\n千物执持都是有。\n气候融怡。\n还取青天白日时。"
  ],
  [
    "减字木兰花",
    "李之仪",
    "莫非魔境。\n强向中间谈独醒。\n一叶才飞。\n便觉年华太半归。\n醉云可矣。\n认著依前还不是。\n虚过今春。\n有愧斜川得意人。"
  ],
  [
    "减字木兰花",
    "李之仪",
    "揉花催柳。\n一夜阴风几破牖。\n平晓无云。\n依旧光明一片春。\n掀衣起走。\n欲助喜欢须是酒。\n惆怅空樽。\n拟就王孙借十分。"
  ],
  [
    "天门谣",
    "李之仪",
    "天堑休论险。\n尽远目、与天俱占。\n山水敛。\n称霜晴披览。\n正风静云闲、平潋滟。\n想见高吟名不滥。\n频扣槛。\n杳杳落、沙鸥数点。"
  ],
  [
    "好事近",
    "李之仪",
    "相见两无言，愁恨又还千叠。\n别有恼人深处，在懵腾双睫。\n七弦虽妙不须弹，惟愿醉香颊。\n只恐近来情绪，似风前秋叶。"
  ],
  [
    "减字木兰花",
    "李之仪",
    "春到雨初晴，正是小楼时节。\n柳眼向人微笑，傍阑干堪折。\n暮山浓淡锁烟霏，梅杏半明灭。\n玉斝莫辞沈醉，待归时斜月。"
  ],
  [
    "减字木兰花",
    "李之仪",
    "上尽玉梯云，还见一番佳节。\n惆怅旧时行处，把青青轻折。\n倚阑人醉欲黄昏，飞鸟望中灭。\n天面碧琉璃上，印弯弯新月。"
  ],
  [
    "浣溪沙",
    "李之仪",
    "龟坼沟塍草压堤。\n三农终日望云霓。\n一番甘雨报佳时。\n闻道醉乡新占断，更开诗社互排巇。\n此时空恨隔云泥。"
  ],
  [
    "浣溪沙",
    "李之仪",
    "雨暗轩窗昼易昏。\n强纤手浴金盆。\n却因凉思谢飞蚊。\n酒量羡君如鹄举，寒乡怜我似鸱蹲。\n由来同是一乾坤。"
  ],
  [
    "浣溪沙",
    "李之仪",
    "声名自昔犹时鸟，日月何尝避覆盆。\n是非都付鬓边蚊。\n邂逅风雷终有用，低回囊槛要深蹲。\n酒中聊复比乾坤。"
  ],
  [
    "菩萨蛮",
    "李之仪",
    "五云深处蓬山杳。\n寒轻雾重银蟾小。\n枕上挹馀香。\n春风归路长。\n雁来书不到。\n人静重门悄。\n一阵落花风。\n云山千万重。"
  ],
  [
    "菩萨蛮",
    "李之仪",
    "青梅又是花时节。\n粉墙闲把青梅折。\n玉镫偶逢君。\n春情如乱云。\n藕丝牵不断。\n谁信朱颜换。\n莫厌十分斟。\n酒深情更深。"
  ],
  [
    "雨中花令",
    "李之仪",
    "休把身心撋就。\n著便醉人如酒。\n富贵功名虽有味，毕竟因谁守。\n看取刀头切藕。\n厚薄都随他手。\n趁取日中归去好，□莫待、黄昏後。"
  ],
  [
    "雨中花令",
    "李之仪",
    "点缀叶间如绣。\n开傍小春时候。\n莫把幽兰容易比，都占尽、人间秀。\n信是眼前稀有。\n消得千锺美酒。\n只有些儿堪恨处，管不似、人长久。"
  ],
  [
    "留春令",
    "李之仪",
    "梦断难寻，酒醒犹困，那堪春暮。\n香阁深沈，红窗翠暗，莫羡颠狂絮。\n绿满当时携手路，懒见同欢处。\n何时却得，低帏昵枕，尽诉情千缕。"
  ],
  [
    "踏莎行",
    "李之仪",
    "紫燕衔泥，黄莺唤友。\n可人春色暄晴昼。\n王孙一去杳无音，断肠最是黄昏後。\n宝髻慵梳，玉钗斜溜。\n凭阑目断空回首。\n薄情何事不归来，谩教折尽庭前柳。"
  ],
  [
    "踏莎行",
    "李之仪",
    "一别芳容，五经寒暑。\n回文欲寄无鳞羽。\n多情犹自梦中来，向人粉泪流如雨。\n梦破南窗，愁肠万缕。\n那听角动城头鼓。\n人生弹指事成空，断魂惆怅无寻处。"
  ],
  [
    "南乡子",
    "李之仪",
    "夜雨滴空阶。\n想见尊前赋咏才。\n更觉鸣蛙如鼓吹，安排。\n惆怅流光去不回。\n万事已成灰。\n只这些儿尚满怀。\n刚被北风吹晓角，相催。\n不许时间入梦来。"
  ],
  [
    "朝中措",
    "李之仪",
    "新开湖水浸遥天。\n风叶响珊珊。\n记得昔游情味，浩歌不怕朝寒。\n故人一去，高名万古，长对孱颜。\n惟有落霞孤骛，晚年依旧争还。"
  ],
  [
    "朝中措",
    "李之仪",
    "败荷枯苇夕阳天。\n时节渐阑珊。\n独泛扁舟归去，老来不耐霜寒。\n平生志气，消磨尽也，留得苍颜。\n寄语山中糜鹿，断云相次东还。"
  ],
  [
    "临江仙",
    "李之仪",
    "初破晓寒无限思，融融腊意全迷。\n春工从此被人知。\n不随蜂蝶，长伴玉蟾低。\n缥缈云间应好在，盈盈泪湿征衣。\n背人偷拗向东枝。\n清香满袖，犹记画堂西。"
  ],
  [
    "临江仙",
    "李之仪",
    "病里不知春早晚，惊心绿暗红稀。\n起来初拭薄罗衣。\n多情海燕，还傍旧梁飞。\n瘦损休文谁记得，空将销臂频围。\n眼前都是去年时。\n不堪追想，魂断画楼西。"
  ],
  [
    "蝶恋花",
    "李之仪",
    "帘外飞花湖上语。\n不恨花飞，只恨人难住。\n多谢雨来留得住。\n看看却恐晴催去。\n寸寸离肠须会取。\n今日宁宁，明日从谁诉。\n怎得此身如去路。\n迢迢长在君行处。"
  ],
  [
    "失调名",
    "蔡确",
    "骊山宫中看乞巧，太液池边收曝衣。"
  ],
  [
    "惜黄花",
    "许将",
    "雁声晚断。\n寒宵云卷。\n正一枝开，风前看，月下见。\n花占千花上，香笑千香浅。\n化工与、最先裁翦。\n谁把瑶林，闲抛江岸。\n恁素英浓，芳心细，意何限。\n不恨宫妆色，不怨吹羌管。\n恨天远、恨春来晚。"
  ],
  [
    "临江仙",
    "许将",
    "圣主临轩亲策试，集英佳气葱葱。\n鸣鞘声震未央宫。\n卷帘龙影动，挥翰御烟浓。\n上第归来何事好，迎人花面争红。\n蓝袍香散六街风。\n一鞭春色里，骄损玉花骢。"
  ],
  [
    "临江仙",
    "郑无党",
    "不比寻常三五夜，万家齐望清辉。\n烂银盘透碧琉璃。\n莫辞终夕看，动是隔年期。\n试问嫦娥还记否，玉人曾折高枝。\n明年此夜再圆时。\n合开东府宴，身在凤凰池。"
  ],
  [
    "调啸・调笑令",
    "苏辙",
    "渔父。\n渔父。\n水上微风细雨。\n青蓑黄箬裳衣。\n红酒白鱼暮归。\n暮归、暮归、归暮。\n长笛一声何处。"
  ],
  [
    "调啸・调笑令",
    "苏辙",
    "归雁。\n归雁。\n饮啄江南南岸。\n将飞却下盘桓。\n塞北春来苦寒。\n苦寒。\n苦寒。\n寒苦。\n藻荇欲生且住。"
  ],
  [
    "渔家傲",
    "苏辙",
    "七十馀年真一梦。\n朝来寿斝儿孙奉。\n忧患已空无复痛。\n心不动。\n此间自有千钧重。\n早岁文章供世用。\n中年禅味疑天纵。\n石塔成时无一缝。\n谁与共。\n人间天上随他送。"
  ],
  [
    "清平乐",
    "陈睦",
    "鬓云斜坠。\n莲步弯弯细。\n笑脸双蛾生多媚。\n百步兰麝香喷。\n从前万种愁烦。\n枕边未可明言。\n好是蓝桥再渡，玉篦还胜金钿。"
  ],
  [
    "玉楼春",
    "马成",
    "来时吴会犹残暑。\n去日武林春已暮。\n欲知遗爱感人深，洒泪多於江上雨。\n欢情未举眉先聚。\n别酒多斟君莫诉。\n从今宁忍看西湖，抬眼尽成肠断处。"
  ],
  [
    "菩萨蛮",
    "王齐愈",
    "玉肌香衬冰丝。\n丝冰衬香肌玉。\n纤指拂眉尖。\n尖眉拂指纤。\n巧裁罗袜小。\n小袜罗裁巧。\n移步看尘飞。\n飞尘看步移。"
  ],
  [
    "菩萨蛮",
    "王齐愈",
    "吼雷催雨飞沙走。\n走沙飞雨催雷吼。\n波涨泻倾河。\n河倾泻涨波。\n幌纱凉气爽。\n爽气凉纱幌。\n幽梦觉仙游。\n游仙觉梦幽。"
  ],
  [
    "菩萨蛮",
    "王齐愈",
    "兽喷香缕飞长昼。\n昼长飞缕香喷兽。\n迎日喜葵倾。\n倾葵喜日迎。\n卷帘双舞燕。\n燕舞双帘卷。\n清簟枕钗横。\n横钗枕簟清。"
  ],
  [
    "菩萨蛮",
    "王齐愈",
    "远香风递莲湖满。\n满湖莲递风香远。\n光鉴试新妆。\n妆新试鉴光。\n棹穿花处好。\n好处花穿棹。\n明月咏歌清。\n清歌咏月明。"
  ],
  [
    "菩萨蛮",
    "王齐愈",
    "酒中愁说人留久。\n久留人说愁中酒。\n归梦要迟迟。\n迟迟要梦归。\n旧衣香染袖。\n袖染香衣旧。\n封短托飞鸿。\n鸿飞托短封。"
  ],
  [
    "菩萨蛮",
    "王齐愈",
    "老人愁叹惊年早。\n早年惊叹愁人老。\n霜点鬓苍苍。\n苍苍鬓点霜。\n酒杯停欲久。\n久欲停杯酒。\n杯酒唤眉开。\n开眉唤酒杯。"
  ],
  [
    "菩萨蛮",
    "王齐愈",
    "暑烦人困初时午。\n午时初困人烦暑。\n新诗得酒因。\n因酒得诗新。\n缕金歌眉举。\n举眉歌金缕。\n人妒月圆频。\n频圆月妒人。"
  ],
  [
    "虞美人",
    "王齐愈",
    "黄金柳嫩摇丝软。\n永日堂堂掩。\n卷帘飞燕未归来。\n客去醉眠枕、残杯。\n眉山浅拂青螺黛。\n整整垂双带。\n水沈香熨窄衫轻。\n莹玉碧溪春溜、眼波横。"
  ],
  [
    "望江南・忆江南",
    "王齐叟",
    "居下位，常恐被人谗。\n只是曾填青玉案，何曾敢作望江南。\n请问马都监。"
  ],
  [
    "点绛唇",
    "舒氏",
    "独自临池，闷来强把阑干凭。\n旧愁新恨。\n耗却年时兴。\n鹭散鱼潜，烟敛风初定。\n波心静。\n照人如镜。\n少个年时影。"
  ],
  [
    "卜算子",
    "琴操",
    "欲整别离情，怯对尊中酒。\n野梵幽幽石上飘，搴落楼头柳。\n不系黄金绶。\n粉黛愁成垢。\n春风三月有时阑，遮不尽、梨花丑。"
  ],
  [
    "临江仙",
    "舒亶",
    "折柳门前鹦鹉绿，河梁小驻归船。\n不堪华发对离筵。\n孤村啼鴂日，深院落花天。\n文采弟兄真叠玉，赤宵去路谁先。\n明朝便恐各风烟。\n江山如有恨，桃李自无言。"
  ],
  [
    "点绛唇",
    "舒亶",
    "紫雾香浓，岁华风转花随辇。\n洞天云暖。\n一片笙歌远。\n水殿龙舟，忆侍瑶池宴。\n闲庭院。\n梦回春半。\n雪鬓无人见。"
  ],
  [
    "散天花",
    "舒亶",
    "云断长空叶落秋。\n寒江烟浪静，月随舟。\n西风偏解送离愁。\n声声南去雁，下汀洲。\n无奈多情去复留。\n骊歌齐唱罢，泪争流。\n悠悠别恨几时休。\n不堪残酒醒，凭危楼。"
  ],
  [
    "醉花阴",
    "舒亶",
    "露芽初破云腴细。\n玉纤纤亲试。\n香雪透金瓶，无限仙风，月下人微醉。\n相如消渴无佳思。\n了知君此意。\n不信老卢郎，花底春寒，赢得空无睡。"
  ],
  [
    "醉花阴",
    "舒亶",
    "月幌风帘香一阵。\n正千山雪尽。\n冷对酒尊傍，无语含情，别是江南信。\n寿阳妆罢人微困。\n更玉钗斜衬。\n拟插一枝归，只恐风流，羞上潘郎鬓。"
  ],
  [
    "虞美人",
    "舒亶",
    "芙蓉落尽天涵水。\n日暮沧波起。\n背飞双燕帖云寒。\n独向小楼东畔、倚阑看。\n浮生只合尊前老。\n雪满长安道。\n故人早晚上高台。\n赠我江南春色、一枝梅。"
  ],
  [
    "虞美人",
    "舒亶",
    "酒边陡觉罗衣暖。\n独倚黄昏看。\n寒鸦两两下楼东。\n著处暗云垂地、一重重。\n红炉欢坐谁能醉。\n多少看花意。\n谢娘也拟殢春风。\n便道无端柳絮、逼帘栊。"
  ],
  [
    "虞美人",
    "舒亶",
    "重帘小阁香云暖。\n黛拂梳妆浅。\n玉箫一曲杜韦娘。\n谁是苏州刺史、断人肠。\n醉归旋拨红炉火。\n却倚屏山坐。\n银缸明灭月横斜。\n还是画楼角送、小梅花。"
  ],
  [
    "丑奴儿・采桑子",
    "舒亶",
    "一池秋水疏星动，寒影横斜。\n满坐风花。\n红烛纷纷透绛纱。\n江湖散诞扁舟里，到处如家。\n且尽流霞。\n莫管年来两鬓华。"
  ],
  [
    "一落索",
    "舒亶",
    "正是看花天气。\n为春一醉。\n醉来却不带花归，诮不解、看花意。\n试问此花明媚。\n将花谁比。\n只应花好似年年，花不似、人憔悴。"
  ],
  [
    "一落索",
    "舒亶",
    "叶底枝头红小。\n天然窈窕。\n後园桃李谩成蹊，问占得、春多少。\n不管雪消霜晓。\n朱颜长好。\n年年若许醉花间，待拼了、花间老。"
  ],
  [
    "卜算子",
    "舒亶",
    "池台小雨乾，门巷香轮少。\n谁把青钱衬落红，满地无人扫。\n何时斗草归，几度寻花了。\n留得佳人莲步痕，宫样鞋儿小。"
  ],
  [
    "菩萨蛮",
    "舒亶",
    "三年江上风吹泪。\n夭桃艳杏无春意。\n今日欲开眉。\n那堪更别离。\n莫折长亭柳。\n折尽愁依旧。\n只有醉如狂。\n人生空断肠。"
  ],
  [
    "菩萨蛮",
    "舒亶",
    "柳桥花坞南城陌。\n朱颜绿发长安路。\n雨後小池台。\n寻常载酒来。\n马头今日路。\n却望城西去。\n斜日下汀洲。\n断云和泪流。"
  ],
  [
    "菩萨蛮",
    "舒亶",
    "画船槌鼓催君去。\n高楼把酒留君住。\n去住若为情。\n西江潮欲平。\n江潮容易得。\n只是人南北。\n今日此尊空。\n知君何日同。"
  ],
  [
    "菩萨蛮",
    "舒亶",
    "画檐细雨偏红烛。\n疏星冷落排寒玉。\n赌得碧云篇。\n金波更涉船。\n樽前当日客。\n行色垂杨陌。\n天阔水悠悠。\n含情独倚楼。"
  ],
  [
    "菩萨蛮",
    "舒亶",
    "杜鹃啼破江南月。\n香风扑面吹红雪。\n赋就缕金笺。\n黄昏醉上船。\n年华爽短鬓。\n事往情何尽。\n明日各天涯。\n来春空好花。"
  ],
  [
    "菩萨蛮",
    "舒亶",
    "朱帘乍卷层烟起。\n露华深浅初疑洗。\n困倚玉阑风。\n绮罗知几重。\n向人如有意。\n不醉何时醉。\n便得一枝红。\n犹胜两鬓空。"
  ],
  [
    "菩萨蛮",
    "舒亶",
    "小池山额垂螺碧。\n绿红香里眠鸂鶒。\n波面翠云开。\n仙槎天上来。\n吹将红日落。\n懊恼严城角。\n风月此时情。\n知君华发生。"
  ],
  [
    "菩萨蛮",
    "舒亶",
    "一回别後一回老。\n别离易得相逢少。\n莫问故园花。\n长安君是家。\n短亭秋日晚。\n草色随人远。\n欲醉又还醒。\n江楼暮角声。"
  ],
  [
    "菩萨蛮",
    "舒亶",
    "樽前休话人生事。\n人生只合樽前醉。\n金盏大如船。\n江城风雪天。\n绮窗灯自语。\n一夜芭蕉雨。\n玉漏为谁长。\n枕衾残酒香。"
  ],
  [
    "菩萨蛮",
    "舒亶",
    "楼前流水西江道。\n江头水落芙蓉老。\n画鼓叠凉波。\n凭栏颦翠娥。\n当年金马客。\n青鬓芦花色。\n把酒感秋蓬。\n骊歌半醉中。"
  ],
  [
    "菩萨蛮",
    "舒亶",
    "绮栊深闭桃园曲。\n刘郎老向花间宿。\n笑脸抹流霞。\n心知是小琶。\n纤纤垂素玉。\n掠鬓春云绿。\n弹了醉思仙。\n小窗红日偏。"
  ],
  [
    "菩萨蛮",
    "舒亶",
    "真珠酒滴琵琶送。\n行云旧识巫山梦。\n空得醉中归。\n老来心事非。\n江梅含日暖。\n照水花枝短。\n密叶似商量。\n向人春意长。"
  ],
  [
    "菩萨蛮",
    "舒亶",
    "小亭露厌风枝动。\n鹊炉火冷金瓶冻。\n悄悄对西窗。\n瘦知罗带长。\n欲眠思殢酒。\n坐听寒更久。\n无赖是青灯。\n开花故故明。"
  ],
  [
    "菩萨蛮",
    "舒亶",
    "流年又见风沙送。\n钧天回首清都梦。\n塞雁几时归。\n镜中双鬓非。\n绿袍同冷暖。\n谁道交情短。\n愁斛若为量。\n还随一线长。"
  ],
  [
    "菩萨蛮",
    "舒亶",
    "白苹洲渚垂杨岸。\n藕花未放青蒲短。\n斜日画船归。\n背人双鹭飞。\n醉眠金马客。\n不道风尘隔。\n红影上窗纱。\n小庭空落花。"
  ],
  [
    "菩萨蛮",
    "舒亶",
    "金船满引人微醉。\n红绡笼烛崔归骑。\n香泛雪盈杯。\n云龙疑梦回。\n不辞风满腋。\n旧是仙家客。\n坐得夜无眠。\n南窗衾枕寒。"
  ],
  [
    "菩萨蛮",
    "舒亶",
    "江梅未放枝头结。\n江楼已见山头雪。\n待得此花开。\n知君来不来。\n风帆双画。\n小雨随行色。\n空得郁金裙。\n酒痕和泪痕。"
  ],
  [
    "菩萨蛮",
    "舒亶",
    "香波绿暖浮鹦鹉。\n黄金捍拨么弦语。\n小雨落梧桐。\n帘栊残烛红。\n人生闲亦好。\n双鬓催人老。\n莫惜醉中归。\n醒来思醉时。"
  ],
  [
    "菩萨蛮",
    "舒亶",
    "绿窗酒醒春如梦。\n小池犹见红云动。\n露湿井干桐。\n翠阴生细风。\n雨过芳塘净。\n清昼闲中永。\n门外立双旌。\n隔花闻笑声。"
  ],
  [
    "菩萨蛮",
    "舒亶",
    "忆曾把酒赏红翠。\n舞腰柳弱歌声细。\n纵马杏园西。\n归来香满衣。\n宝车空犊驻。\n事逐孤鸿去。\n搔首立江干。\n春萝挂暮山。"
  ],
  [
    "蝶恋花",
    "舒亶",
    "雪後江城红日晚。\n暖入香梢，渐觉玲珑满。\n仿佛临风妆半面。\n冰帘斜卷谁庭院。\n折向樽前君细看。\n便是江南，寄我人还远。\n手把此枝多少怨。\n小楼横笛吹肠断。"
  ],
  [
    "蝶恋花",
    "舒亶",
    "深炷熏炉扃小院。\n手拈黄花，尚觉金犹浅。\n回首画堂双语燕。\n无情渐渐看人远。\n相见争如初不见。\n短鬓潘郎，斗觉年华换。\n最是西风吹不断。\n心头往事歌中怨。"
  ],
  [
    "减字木兰花",
    "舒亶",
    "眉山敛额。\n往事追思空手拍。\n雁字频飞。\n生怕人来说著伊。\n闲抛绣履。\n愁殢香衾浑不起。\n莫似扬州。\n只作寻常薄幸休。"
  ],
  [
    "减字木兰花",
    "舒亶",
    "碎红如绣。\n摇曳东风垂彩绶。\n拟倩柔条。\n约住佳人细柳腰。\n蜀江春绿。\n争似枝头能结束。\n纤手攀时。\n欲绾同心寄与谁。"
  ],
  [
    "木兰花",
    "舒亶",
    "十二阑干褰画箔。\n取次穿花成小酌。\n彩鸾舞罢凤孤飞，回首东风空院落。\n杳杳桃源仙路邈。\n晴日晓窗红薄薄。\n伤春还是懒梳妆，想见绿云垂鬓脚。"
  ],
  [
    "木兰花",
    "舒亶",
    "金丝络马青钱路。\n笑指玉皇香案去。\n点衣柳陌堕残红，拂面风桥吹细雨。\n晓钗压鬓头慵举。\n恨里歌声兼别苦。\n西湖一顷白菱花，惆怅行云无觅处。"
  ],
  [
    "木兰花",
    "舒亶",
    "琉璃一片春湖面。\n画舫游人帘外见。\n水边风嫩柳低眠，花底雨乾莺细啭。\n秋千寂寂垂杨岸。\n芳草绿随人渐远。\n一番乐事又将离。\n金盏莫辞红袖劝。"
  ],
  [
    "浣溪沙",
    "舒亶",
    "燕外青楼已禁烟。\n小寒犹自薄胜绵。\n画桥红日下秋千。\n惟有樽前芳意在，应须沈醉倒花前。\n绿窗还是五更天。"
  ],
  [
    "浣溪沙",
    "舒亶",
    "金缕歌残红烛稀。\n梁州舞罢小鬟垂。\n酒醒还是独归时。\n画栋日高来语燕，绮窗风暖度游丝。\n几多落叶上青枝。"
  ],
  [
    "浣溪沙",
    "舒亶",
    "黑白纷纷小战争。\n几人心手斗纵横。\n谁知胜处本无情。\n谢傅老来思别墅，杜郎闲去忆鏖兵。\n何妨谈笑下辽城。"
  ],
  [
    "浣溪沙",
    "舒亶",
    "雨洗秋空斜日红。\n青葱瑶辔玉玲珑。\n好风吹起□江东。\n且尽红裙歌一曲，莫辞白酒饮千锺。\n人生半在别离中。"
  ],
  [
    "浣溪沙",
    "舒亶",
    "白鹭飞飞点碧塘。\n雨荷风卷绿罗裳。\n管弦竟奏杂鱼榔。\n游女谩能歌白，使君不学野鸳鸯。\n桃花空解误刘郎。"
  ],
  [
    "鹊桥仙",
    "舒亶",
    "教来歌舞，接成桃李。\n尽是使君指似。\n如今装就满城春，忍便拥、双旌归去。\n莺心巧啭，花心争吐。\n无计可留君住。\n两堤芳草一江云，早晚是、西楼望处。"
  ],
  [
    "菩萨蛮",
    "舒亶",
    "疏英乍蕾馀寒浅。\n蹋枝小鹊娇犹颤。\n谩炷水沈香。\n帘波不是湘。\n清愁支酒力。\n畏听江城笛。\n恁忍说华年。\n垂垂欲暮天。"
  ],
  [
    "好事近",
    "舒亶",
    "箫鼓却微寒，犹是芳菲时节。\n分付塞鸿归後，剩一钩寒月。\n双垂锦幄谢残枝，馀香恋衣结。\n又被鸟声呼醒，似征鞍催发。"
  ],
  [
    "失调名",
    "舒亶",
    "十年马上春如梦。"
  ],
  [
    "导引",
    "范祖禹",
    "思齐文母，盛烈对皇天。\n演宝祚千年。\n卿云复旦治功全。\n厌人世登仙。\n龙舆忽掩三川。\n彩仗属车旋。\n维清象舞告英宣。\n入诗颂歌弦。"
  ],
  [
    "导引",
    "范祖禹",
    "延和幄座，临御九年中。\n往事已成空。\n皇基固覆盂四海，本自太任功。\n九虞初毕下西宫。\n庙祏与天崇。\n周家盛，卜年卜世，万祀永无穷。"
  ],
  [
    "千秋岁",
    "孔平仲",
    "春风湖外。\n红杏花初退。\n孤馆静，愁肠碎。\n泪馀痕在枕，别久香销带。\n新睡起。\n小园戏蝶飞成对。\n惆怅人谁会。\n随处聊倾盖。\n情暂遣，心何在。\n锦书消息断，玉漏花阴改。\n迟日暮，仙山杳杳空云海。"
  ],
  [
    "极相思令・极相思",
    "太尉夫人",
    "柳烟霁色方春。\n花露逼金茎。\n秋千院落，海棠渐老，才过清明。\n嫩玉腕托香脂脸，相傅粉、更与谁情。\n秋波绽处，相思泪迸，天阻深诚。"
  ],
  [
    "望江南・忆江南",
    "董",
    "缥缈烟中渔父桨，坡陀山上使君衙。"
  ],
  [
    "望江南・忆江南",
    "董",
    "六月凉窗凉衽袖，二苏辞翰照青冥。"
  ],
  [
    "减字木兰花",
    "刘泾",
    "凭谁妙笔。\n横扫素缣三百尺。\n天下应无。\n此是钱塘湖上图。\n一般奇绝。\n云淡天高秋夜月。\n费尽丹青。\n只这些儿画不成。"
  ],
  [
    "渔家傲",
    "黄裳",
    "多幸春来云雨少。\n且教月与花相照。\n清色真香庭院悄。\n前事杳。\n还嗟此景何时了。\n莫道难逢开口笑。\n夜游须趁人年少。\n光泛雕栏寒料峭。\n迂步绕。\n不劳秉烛壶天晓。"
  ],
  [
    "浣溪沙",
    "范成大",
    "白玉堂前绿绮疏。\n烛残歌罢困相扶。\n问人春思肯浓无。\n梦里粉香浮枕簟，觉来烟月满琴书。\n个浓情分更何如。"
  ],
  [
    "朝中措",
    "范成大",
    "东风半夜度关山。\n和雪到阑干。\n怪见梅梢未暖，情知柳眼犹寒。\n青丝菜甲，银泥饼饵，随分杯盘。\n已把宜春缕胜，更将长命题幡。"
  ],
  [
    "朝中措",
    "范成大",
    "身闲身健是生涯。\n何况好年华。\n看了十分秋月，重阳更插黄花。\n消磨景物，瓦盆社酿，石鼎山茶。\n饱吃红莲香饭，侬家便是仙家。"
  ],
  [
    "朝中措",
    "范成大",
    "系船沽酒碧帘坊。\n酒满胜鹅黄。\n醉後西园入梦，东风柳色花香。\n水浮天处，夕阳如锦，恰似鲈乡。\n中有忆人双泪，几时流到横塘。"
  ],
  [
    "朝中措",
    "范成大",
    "海棠如雪殿春馀。\n禽弄晚晴初。\n倦客长惭杜宇，佳辰且醉提壶。\n逍遥放浪，还他渔子，输与樵夫。\n一棹何时归去，扁舟终要江湖。"
  ],
  [
    "朝中措",
    "范成大",
    "天容云意写秋光。\n木叶半青黄。\n珍重西风祛暑，轻衫早怯新凉。\n故人情分，留连病客，孤负轻觞。\n陌上千愁易散，尊前一笑难忘。"
  ],
  [
    "蝶恋花",
    "范成大",
    "春涨一篙添水面。\n芳草鹅儿，绿满微风岸。\n画舫夷犹湾百转。\n横塘塔近依前远。\n江国多寒农事晚。\n村北村南，谷雨才耕遍。\n秀麦连冈桑叶贱。\n看看尝面收新茧。"
  ],
  [
    "南柯子・南歌子",
    "范成大",
    "槁项诗馀瘦，愁肠酒後柔。\n晚凉团扇欲知秋。\n卧看明河银影、界天流。\n鹤警人初静，虫吟夜更幽。\n佳辰只合算花筹。\n除了一天风月、更何求。"
  ],
  [
    "南柯子・南歌子",
    "范成大",
    "怅望梅花驿，凝情杜若洲。\n香云低处有高楼。\n可惜高楼、不近木兰舟。\n缄素双鱼远，题红片叶秋。\n欲凭江水寄离愁。\n江已东流、那肯更西流。"
  ],
  [
    "南柯子・南歌子",
    "范成大",
    "银渚盈盈渡，金风缓缓吹。\n晚香浮动五云飞。\n月姊妒人、颦尽一弯眉。\n短夜难留处，斜河欲淡时。\n半愁半喜是佳期。\n一度相逢、添得两相思。"
  ],
  [
    "西江月",
    "范成大",
    "十月谁云春小，一年两见风娇。\n云英此夕度蓝桥。\n人意花枝都好。\n百媚朝天淡粉，六铢步月生绡。\n人间霜叶满庭皋，别有东风不老。"
  ],
  [
    "西江月",
    "范成大",
    "北客开眉乐岁，东君著意华年。\n遮风藏雨晚云天。\n应怕杏梢红浅。\n不惜灯前放夜，从教雪後留寒。\n水晶帘箔万花钿。\n听彻南楼晓箭。"
  ],
  [
    "鹊桥仙",
    "范成大",
    "双星良夜，耕慵织懒，应被群仙相妒。\n娟娟月姊满眉颦，更无奈、风姨吹雨。\n相逢草草，争如休见，重搅别离心绪。\n新欢不抵旧愁多，倒添了、新愁归去。"
  ],
  [
    "宜男草",
    "范成大",
    "篱菊滩芦被霜後。\n袅长风、万重高柳。\n天为谁、展尽湖光渺渺，应为我、扁舟入手。\n橘中曾醉洞庭酒。\n辗云涛、挂帆南斗。\n追旧游、不减商山杳杳，犹有人、能相记否。"
  ],
  [
    "宜男草",
    "范成大",
    "舍北烟霏舍南浪。\n雪倾篱、雨荒薇涨。\n问小桥、别後谁过，惟有迷鸟羁雌来往。\n重寻山水问无恙。\n扫柴荆、土花尘网。\n留小桃、先试光风，从此芝草琅玕日长。"
  ],
  [
    "秦楼月・忆秦娥",
    "范成大",
    "窗纱薄。\n日穿红幔催梳掠。\n催梳掠。\n新晴天气，画檐闻鹊。\n海棠逗晓都开却。\n小云先在阑干角。\n阑干角。\n杨花满地，夜来风恶。"
  ],
  [
    "秦楼月・忆秦娥",
    "范成大",
    "珠帘狭。\n卷帘春院花围合。\n花围合。\n昼长人静，双双胡蝶。\n花前苦殢金蕉叶。\n瞢腾午睡扶头怯。\n扶头怯。\n闲愁无限，远山斜叠。"
  ],
  [
    "秦楼月・忆秦娥",
    "范成大",
    "香罗薄。\n带围宽尽无人觉。\n无人觉。\n东风日暮，一帘花落。\n西园空锁秋千索。\n帘垂帘卷闲池阁。\n闲池阁。\n黄昏香火，画楼吹角。"
  ],
  [
    "秦楼月・忆秦娥",
    "范成大",
    "楼阴缺。\n阑干影卧东厢月。\n东厢月。\n一天风露，杏花如雪。\n隔烟催漏金虬咽。\n罗帏暗淡灯花结。\n灯花结。\n片时春梦，江南天阔。"
  ],
  [
    "秦楼月・忆秦娥",
    "范成大",
    "浮云集。\n轻雷隐隐初惊蛰。\n初惊蛰。\n鹁鸠鸣怒，绿杨风急。\n玉炉烟重香罗浥。\n拂墙浓杏燕支湿。\n燕支湿。\n花梢缺处，画楼人立。"
  ],
  [
    "惜分飞",
    "范成大",
    "易散浮云难再聚。\n遮莫相随百步。\n谁唤行人去。\n石湖烟浪渔樵侣。\n重别西楼肠断否。\n多少凄风苦雨。\n休梦江南路。\n路长梦短无寻处。"
  ],
  [
    "如梦令",
    "范成大",
    "罨画屏中客住。\n水色山光无数。\n斜日满江声，何处撑来小渡。\n休去。\n休去。\n惊散一舟鸥鹭。"
  ],
  [
    "如梦令",
    "范成大",
    "两两莺啼何许。\n寻遍绿阴浓处。\n天气润罗衣，病起却忺微暑。\n休雨。\n休雨。\n明日榴花端午。"
  ],
  [
    "菩萨蛮",
    "范成大",
    "小轩今日开窗了。\n揉蓝染碧绿阶草。\n檐佩可怜风。\n杏梢烟雨红。\n飘零欢事少。\n鬓点吴霜早。\n天色不愁人。\n眼前无限春。"
  ],
  [
    "菩萨蛮",
    "范成大",
    "雪林一夜收寒了。\n东风恰向灯前到。\n今夕是何年。\n新春新月圆。\n绮丛香雾隔。\n犹记疏狂客。\n留取缕金旛。\n夜蛾相并看。"
  ],
  [
    "菩萨蛮",
    "范成大",
    "黄梅时节春萧索。\n越罗香润吴纱薄。\n丝雨日昽明。\n柳梢红未晴。\n多愁多病後。\n不识会中酒。\n愁病送春归。\n恰如中酒时。"
  ],
  [
    "临江仙",
    "范成大",
    "羽扇纶巾风袅袅，东厢月到蔷薇。\n新声谁唤出罗帏。\n龙须将笛绕，雁字入筝飞。\n陶写中年须个里，留连月扇云衣。\n周郎去後赏音稀。\n为君持酒听，那肯带春归。"
  ],
  [
    "临江仙",
    "范成大",
    "万事灰心犹薄宦，尘埃未免劳形。\n故人相见似河清。\n恰逢梅柳动，高兴逐春生。\n卜昼匆匆还卜夜，仍须月坠河倾。\n明年我去白鸥盟。\n金闺三玉树，好问紫霄程。"
  ],
  [
    "减字木兰花",
    "范成大",
    "玉烟浮动。\n银阕三山连海冻。\n翠袖阑干。\n不怕楼高酒力寒。\n双松冻折。\n忽忆衰翁容易别。\n想见鸥边。\n压损年时小钓船。"
  ],
  [
    "减字木兰花",
    "范成大",
    "折残金菊。\n枨子香时新酒熟。\n谁伴芳尊。\n先问梅花借小春。\n道人破戒。\n染酒题诗金凤带。\n愁病相关。\n不似年时酒量宽。"
  ],
  [
    "减字木兰花",
    "范成大",
    "波娇鬓袅。\n中隐堂前人意好。\n不奈春何。\n拚却轻寒透薄罗。\n翦梅新曲。\n欲断还联三叠促。\n围坐风流。\n饶我尊前第一筹。"
  ],
  [
    "减字木兰花",
    "范成大",
    "枕书睡熟。\n珍重月明相伴宿。\n宝鸭金寒。\n香满围屏宛转山。\n鸡人声杳。\n瑶井玉绳相对晓。\n黯淡窗纱。\n却下风帘护烛花。"
  ],
  [
    "减字木兰花",
    "范成大",
    "腊前三白。\n春到西园还见雪。\n红紫花迟。\n借作东风万玉枝。\n归田计决。\n麦饭熟时应快活。\n身在高楼。\n心在山阴一叶舟。"
  ],
  [
    "鹧鸪天",
    "范成大",
    "休舞银貂小契丹。\n满堂宾客尽关山。\n从今袅袅盈盈处，谁复端端正正看。\n模泪易，写愁难。\n潇湘江上竹枝斑。\n碧云日暮无书寄，寥落烟中一雁寒。"
  ],
  [
    "鹧鸪天",
    "范成大",
    "荡漾西湖采绿苹。\n扬鞭南埭衮红尘。\n桃花暖日茸茸笑，杨柳光风浅浅颦。\n章贡水，郁孤云。\n多情争似桂江春。\n崔徽卷轴瑶姬梦，纵有相逢不是真。"
  ],
  [
    "鹧鸪天",
    "范成大",
    "嫩绿重重看得成。\n曲栏幽槛小红英。\n酴醿架上蜂儿闹，杨柳行间燕子轻。\n春婉娩，客飘零。\n残花浅酒片时清。\n一杯且买明朝事，送了斜阳月又生。"
  ],
  [
    "鹧鸪天",
    "范成大",
    "压蕊拈须粉作团。\n疏香辛苦颤朝寒。\n须知风月寻常见，不似层层带雪看。\n春髻重，晓眉弯。\n一枝斜并缕金旛。\n酒红不解东风冻，惊怪钗头玉燕乾。"
  ],
  [
    "好事近",
    "范成大",
    "云暮暗千山，肠断玉楼金阕。\n应是高唐小妇，妒姮娥清绝。\n夜凉不放酒杯寒，醉眼渐生缬。\n何待桂花相照，有人人如月。"
  ],
  [
    "好事近",
    "范成大",
    "昨夜报春来，的皪岭梅开雪。\n携手玉人同赏，比看谁奇绝。\n阑干倚遍忆多情，怕角声呜咽。\n与折一枝斜戴，衬鬓云梳月。"
  ],
  [
    "卜算子",
    "范成大",
    "凉夜竹堂虚，小睡匆匆醒。\n银漏无声月上阶，满地阑干影。\n何处最知秋，风在梧桐井。\n不惜骖鸾弄玉箫，露湿衣裳冷。"
  ],
  [
    "卜算子",
    "范成大",
    "云压小桥深，月到重门静。\n冷蕊疏枝半不禁，更著横窗影。\n回首故园春，往事难重省。\n半夜清香入梦来，从此熏炉冷。"
  ],
  [
    "三登乐",
    "范成大",
    "一碧鳞鳞，横万里、天垂吴楚。\n四无人、橹声自语。\n向浮云、西下处，水村烟树。\n何处系船，暮涛涨浦。\n正江南、遥落後，好山无数。\n尽乘流、兴来便去。\n对青灯、独自叹，一生羁旅。\n枕梦寒，又还夜雨。"
  ],
  [
    "三登乐",
    "范成大",
    "路转横塘，风卷地、水肥帆饱。\n眼双明、旷怀浩渺。\n问菟裘、无恙否，天教重到。\n木落雾收，故山更好。\n过溪门、休荡桨，恐惊鱼鸟。\n算年来、识翁者少。\n喜山林、踪迹在，何曾如扫。\n归宾任霜，醉红未老。"
  ],
  [
    "三登乐",
    "范成大",
    "今夕何朝，披岫幌、云关重启。\n引冰壶、素空似洗。\n卷帘中、枕上，月星浮水。\n天镜夜明，半窗万里。\n盼庭柯、都老大，树犹如此。\n六年前、转头未几。\n唤邻翁、来话旧，同新蚁。\n秉烛夜阑，又疑梦里。"
  ],
  [
    "三登乐",
    "范成大",
    "方帽卫寒，重检校、旧时农圃。\n荒三径、不知何许。\n但姑苏台下，有苍然平楚。\n人笑此翁，又来访古。\n况五湖、元自有，扁舟祖武。\n记沧洲、白鸥伴侣。\n叹年来、孤负了，一蓑烟雨。\n寂寞暮潮，唤回棹去。"
  ],
  [
    "浪淘沙",
    "范成大",
    "黯淡养花天。\n小雨能悭。\n烟轻云薄有无间。\n官柳丝丝都绿遍，犹有春寒。\n空翠湿征鞍。\n马首千山。\n多情若是肯俱还。\n别有玉杯承露冷，留共君看。"
  ],
  [
    "虞美人",
    "范成大",
    "霜馀好探梅消息。\n日日溪桥侧。\n不如君有似梅人。\n歌里工颦妍笑、两眉春。\n疏枝冷蕊风情少。\n却称衰翁老。\n从教来作静中邻。\n冷淡无言无笑、也无颦。"
  ],
  [
    "虞美人",
    "范成大",
    "落梅时节冰轮满。\n何似中秋看。\n琼楼玉宇一般明。\n只为娥、添了万枝灯。\n锦江城下杯残後。\n还照鄞江酒。\n天东相见说天西。\n除却衰翁和月、更谁知。"
  ],
  [
    "虞美人",
    "范成大",
    "玉箫惊报同云重。\n仍怪金瓶冻。\n清明将近雪花翻。\n不道海堂消瘦、柳丝寒。\n王孙沈醉狨毡幕。\n谁怕罗衣薄。\n烛灯香雾两厌厌。\n仿佛有人愁损、上眉尖。"
  ],
  [
    "虞美人",
    "范成大",
    "谁将击碎珊瑚玉。\n装上交枝粟。\n恰如娇小万琼妃。\n涂罢额黄、嫌怕污燕支。\n夜深未觉清香绝。\n风露溶溶月。\n满身花影弄凄凉。\n无限月和风露、一齐香。"
  ],
  [
    "醉落魄・一斛珠",
    "范成大",
    "春城胜绝。\n暮林风舞催花发。\n垂云卷尽添空阔。\n吹上新年，美满十分月。\n红蕖影下勾丝抹。\n老来牵强随时节。\n无人知道心情别。\n唯有蛾儿，惊见鬓边雪。"
  ],
  [
    "步虚词・西江月",
    "范成大",
    "珠霄境，却似化人宫。\n梵气弥罗融万象，玉楼十二倚清空。\n一片宝光中。"
  ],
  [
    "步虚词・西江月",
    "范成大",
    "浮黎路，依约太微间。\n雪色宝阶千万丈，人间遥作白虹看。\n幢节度高寒。"
  ],
  [
    "步虚词・西江月",
    "范成大",
    "罡风起，背负玉虚廷。\n九素烟中寒一色，扶阑四面是青冥。\n环拱万珠星。"
  ],
  [
    "步虚词・西江月",
    "范成大",
    "流铃响，龙驭籋云来。\n夹道骞华龙彩仗，红云扶辂辗天街。\n迎驾鹤毰毸。"
  ],
  [
    "步虚词・西江月",
    "范成大",
    "钧天奏，流韵满空明。\n琪树玲珑珠网碎，仙风吹作步虚声。\n相和八鸾鸣。"
  ],
  [
    "步虚词・西江月",
    "范成大",
    "楼阑外，辇道插非烟。\n闲上郁萧台上看，空歌来自始青天。\n扬袂揖飞仙。"
  ],
  [
    "玉楼春",
    "范成大",
    "佳人无对甘幽独。\n竹雨松风相澡浴。\n山深翠袖自生寒，夜久玉肌元不粟。\n却寻千树烟江曲。\n道骨仙风终绝俗。\n绛裙缟袂各朝元，只有散仙名萼绿。"
  ],
  [
    "霜天晓角",
    "范成大",
    "晚晴风歇。\n一夜春折威。\n脉脉花疏天淡，云来去、数枝雪。\n胜绝。\n愁亦绝。\n此情谁共说。\n惟有两行低雁，知人倚、画楼月。"
  ],
  [
    "玉楼春",
    "范成大",
    "云横水绕芳尘陌。\n一万重花春拍拍。\n蓝桥仙路不崎岖，醉舞狂歌容倦客。\n真香解语人倾国。\n知是紫云谁敢觅。\n满蹊桃李不能言，分付仙家君莫惜。"
  ],
  [
    "醉落魄・一斛珠",
    "范成大",
    "马蹄尘扑。\n春风得意笙歌逐。\n款门不问谁家竹。\n只拣红装，高处烧银烛。\n碧鸡坊里花如屋。\n燕王宫下花成谷。\n不须悔唱关山曲。\n只为海棠，也合来西蜀。"
  ],
  [
    "菩萨蛮",
    "范成大",
    "冰明玉润天然色。\n凄凉拼作西风客。\n不肯嫁东风。\n殷勤霜露中。\n绿窗梳洗晚。\n笑把玻璃盏。\n斜日上妆台。\n酒红和困来。"
  ],
  [
    "眼儿媚",
    "范成大",
    "酣酣日脚紫烟浮。\n妍暖破轻裘。\n困人天色，醉人花气，午梦扶头。\n春慵恰似春塘水，一片縠纹愁。\n溶溶泄泄，东风无力，欲皱还休。"
  ],
  [
    "惜分飞",
    "范成大",
    "画戟锦车皆雅故。\n箫鼓留连客住。\n南浦春波暮。\n难望罗袜生尘处。\n明日船旗应不驻。\n且唱断肠新句。\n卷尽珠帘雨。\n雪花一夜随人去。"
  ],
  [
    "菩萨蛮",
    "范成大",
    "客行忽到湘东驿。\n明朝真是潇湘客。\n晴碧万重云。\n几时逢故人。\n江南如塞北。\n别後书难得。\n先自雁来稀。\n那堪春半时。"
  ],
  [
    "谒金门",
    "范成大",
    "塘水碧。\n仍带麴尘颜色。\n泥泥縠纹无气力。\n东风如爱惜。\n恰似越来溪侧。\n也有一双鸂鶒。\n只欠柳丝千百尺。\n系船春弄笛。"
  ],
  [
    "秦楼月・忆秦娥",
    "范成大",
    "湘江碧。\n故人同作湘中客。\n湘中客。\n东风回雁，杏花寒食。\n温温月到蓝桥侧。\n醒心弦里春无极。\n春无极。\n明朝残梦，马嘶南陌。"
  ],
  [
    "醉落魄・一斛珠",
    "范成大",
    "雪晴风作。\n松梢片片轻鸥落。\n玉楼天半褰珠箔。\n一笛梅花，吹裂冻云幕。\n去年小猎漓山脚。\n弓刀湿遍犹横槊。\n今年翻怕貂裘薄。\n寒似去年，人比去年觉。"
  ],
  [
    "霜天晓角",
    "范成大",
    "少年豪纵。\n袍锦团花凤。\n曾是京城游子，驰宝马、飞金鞚。\n旧游浑似梦。\n鬓点吴霜重。\n多少燕情莺意，都泻入、玻璃瓮。"
  ],
  [
    "菩萨蛮",
    "范成大",
    "彤楼鼓密催金轮。\n沈沈青琐重重幕。\n宣唤晚朝天。\n五云笼暝烟。\n风急东华路。\n暖扇遮微雨。\n香雾扑人衣。\n上林乌满枝。"
  ],
  [
    "水调歌头",
    "范成大",
    "万里汉都护。\n（下缺）"
  ],
  [
    "水调歌头",
    "范成大",
    "万里桥边客。\n（下缺）"
  ],
  [
    "水调歌头",
    "范成大",
    "万里吴船泊，归访菊篱秋。\n（下缺）"
  ],
  [
    "醉落魄・一斛珠",
    "范成大",
    "栖乌飞绝。\n绛河绿雾星明灭。\n烧香曳簟眠清樾。\n花久影吹笙，满地淡黄月。\n好风碎竹声如雪。\n昭华三弄临风咽。\n鬓丝撩乱纶巾折。\n凉满北窗，休共软红说。"
  ],
  [
    "朝中措",
    "范成大",
    "长年心事寄林扃。\n尘鬓已星星。\n芳意不如水远，归心欲与云平。\n留连一醉，花残日永，雨後山明。\n从此量船载酒，莫教闲却春情。"
  ],
  [
    "青玉案",
    "王质",
    "中央自有仙风度。\n散入千林去。\n万点秋芳洒飞露。\n舜裳赭色，尧眉黄彩，化作花无数。\n层层翠葆鸾旗舞。\n吹下天香遍瑶宇。\n万岁千秋奉明主。\n桂华月苑，蕊珠宝殿，长听黄金缕。"
  ],
  [
    "青玉案",
    "王质",
    "浮萍不碍鱼行路。\n细数鱼来去。\n静倚溪阴深觅句。\n碧鲜清润，影摇香度。\n易觉阑干暮。\n凫雏深傍苹根住。\n浴罢红衣褪残缕。\n一寸江湖无可付。\n渚兰汀草，卧烟雨。\n荒了垂纶处。"
  ],
  [
    "江城子",
    "王质",
    "细风微揭碧鳞鳞。\n绣帏深。\n不闻声。\n时见推帘，笼袖玉轻轻。\n不似绮楼高卷幔，相指点，总分明。\n斜湾丛柳暗阴阴。\n且消停。\n莫催行。\n只恨夕阳，虽好近黄昏。\n得到钗梁容略住，无分做，小蜻蜓。"
  ],
  [
    "江城子",
    "王质",
    "细风吹起翠田田。\n雨和烟。\n入梅天。\n鲜润繁阴，悄悄转清圆。\n十顷蒲萄深贮碧，鸥共鹭，各翩翩。\n影摇香度小婵娟。\n竹林贤。\n总神仙。\n滴露飞霜，雪壑注冰泉。\n伴了芙蓉城里客，无一事，北窗眠。"
  ],
  [
    "江城子",
    "王质",
    "柳梢无雪受风吹。\n绿垂垂。\n乳鸦啼。\n直下蒲萄，春水未平堤。\n却似今年春气早，白团扇，已相宜。\n红巾当日鸟衔飞。\n曲江湄。\n暮春时。\n孔雀麒麟，交蹙绣罗衣。\n何似野堂陪胜客，花影外，竹影移。"
  ],
  [
    "红窗怨",
    "王质",
    "欲寄意，都无有。\n且须折赠、市桥官柳。\n看君著上征衣，也寻思、榜舟楚江口。\n此会未知何时又。\n恨男儿、不长相守。\n苟富贵、毋相忘，若相忘、有如此酒。"
  ],
  [
    "红窗怨",
    "王质",
    "帘不卷。\n人难见。\n缥缈歌声，暗随香转。\n记与三五少年，在杭州、曾听得几遍。\n唱到生绡白团扇。\n晚凉初、桐阴满院。\n待要图入丹青，无奈缘识如花面。"
  ],
  [
    "凤时春",
    "王质",
    "标格风流前辈。\n才瞥见春风，萧然无对。\n只有月娥心不退。\n依旧断桥，横在流水。\n我亦共、月娥同意。\n肯将情移在，粗红俗翠。\n除丁香蔷薇酴外。\n便作花王，不是此辈。"
  ],
  [
    "朝中措",
    "沈瀛",
    "论兵齿颊带霜寒。\n清似碧琅玕。\n好是天然风韵，琳宫瑶馆清闲。\n华筵初启，小蛮二八，对影朱颜。\n便好添筹索笑，双枝原应双鬟。"
  ],
  [
    "朝中措",
    "沈瀛",
    "东风吹上小桃枝。\n春色拥旌麾。\n昨夜三台星见，分明直照姑溪。\n皇都禁阕，天颜遥想，应待公归。\n此去再登黄阁，火城光映沙堤。"
  ],
  [
    "西江月",
    "沈瀛",
    "五马人生最贵，金陵自古繁华。\n光悬相印拥朱牙。\n况值边庭闲暇。\n满劝东西碧玉，高烧丽烛红葩。\n诏黄新湿字如鸦。\n明日天庭飞下。"
  ],
  [
    "醉落魄・一斛珠",
    "沈瀛",
    "野庵吹鼓。\n翻腾似与寻常异。\n笙萧筝笛皆非是。\n今日头场，看取些儿戏。\n心中无事无萦系。\n村歌数首新来制。\n参禅渐渐知滋味。\n细语粗言，俱是第一义。"
  ],
  [
    "醉落魄・一斛珠",
    "沈瀛",
    "时光盛逼。\n杯盘渐渐来收拾。\n主人便欲留连客。\n末後殷勤，一著怎生得。\n来时便有归时刻。\n归时便是来时迹。\n世间万事曾经历。\n只看如今，无不散筵席。"
  ],
  [
    "醉落魄・一斛珠",
    "沈瀛",
    "致知格物。\n初学工夫参圣域。\n天高地远无穷极。\n欲造精微，莫若守惟一。\n纯全天理明如日。\n都缘人欲来相惑。\n且将持敬为先入。\n若能持敬，真个是神力。"
  ],
  [
    "醉落魄・一斛珠",
    "沈瀛",
    "致知格物。\n孔颜学问从兹出。\n圣言句句皆真实。\n涵养功深，将见自家得。\n毋意毋我毋固必。\n视听言动非礼勿。\n胜己之私之谓克。\n克尽私心，天理甚明白。"
  ],
  [
    "柳梢青",
    "沈瀛",
    "相逢今夕。\n故人相见，先谈踪迹。\n旧日书生，而今村叟，新来禅客。\n跳过世界三千，特特地、人间九百。\n自在狂歌，□□□□，一场杂剧。"
  ],
  [
    "行香子",
    "沈瀛",
    "野叟愚痴。\n一向昏迷。\n笑呵呵、前事皆非。\n从前业债，今尽拼离。\n也不能文，不能酒，不能诗。\n屏除人事，闭却门儿。\n於奇中、别有儿戏。\n几般骨董，衮过年时。\n待参些禅，弹些曲，学些棋。"
  ],
  [
    "行香子",
    "沈瀛",
    "野叟归欤。\n朋友来无。\n数无多、几个相於。\n问谁姓字，在底中居。\n云陶靖节，白居士，邵尧夫。\n时时对语，一笑轩渠。\n他行藏、是我规模。\n朝朝暮暮，相唤相呼。\n愿今生世，长相守，作门徒。"
  ],
  [
    "行香子",
    "沈瀛",
    "野叟长年。\n一室萧然。\n都齐收、万轴牙签。\n只留三件，三教都全。\n时看周易，读庄子，诵楞严。\n阕会得，万语千言。\n得鱼儿、了後忘筌。\n行行坐坐，相与周旋。\n待将此意，寻老孔，问金仙。"
  ],
  [
    "卜算子",
    "沈瀛",
    "睡觉五更钟，正好深提省。\n只看如今梦几般，觉後原无影。\n明暗若从来，且道来从甚。\n不是空生不是根，认取真如性。"
  ],
  [
    "卜算子",
    "沈瀛",
    "那里是闲时，这里何曾定。\n毕竟忙时恼杀人，到了还他静。\n静处又如何，莫被顽空引。\n一道神光总现前，受用无穷尽。"
  ],
  [
    "卜算子",
    "沈瀛",
    "只管要参禅，又被禅萦绕。\n好笑西来老秃奴，赚了人多少。\n你待更瞒咱，咱也今知晓。\n只这喃喃说底人，又被傍人笑。"
  ],
  [
    "如梦令",
    "沈瀛",
    "才听笛声三弄。\n关捩一时都动。\n收拾去来休，三脚驴儿相送。\n珍重。\n珍重。\n归去好生作梦。"
  ],
  [
    "捣练子",
    "沈瀛",
    "神欲出，便收来。\n神返心中气自回。\n换丹元，朝玉台。\n时运水，日搬柴。\n寸田一点是根荄。\n这交梨，常种栽。"
  ],
  [
    "捣练子",
    "沈瀛",
    "神欲出，便收来。\n神返心中气自回。\n返婴儿，成圣胎。\n灵液注，蕊珠开。\n大丹炉里响如雷。\n忽飞升，游九垓。"
  ],
  [
    "捣练子",
    "沈瀛",
    "放下著，须弥山。\n分明北斗面南看。\n没丝毫，相阻拦。\n休儱侗，莫颟顸。\n含元殿上问长安。\n欲归家，行路难。"
  ],
  [
    "捣练子",
    "沈瀛",
    "放下著，须弥山。\n百斛油麻水上摊。\n欲成团，真个难。\n除有累，去痴顽。\n无心犹是隔重关。\n到其中，方是安。"
  ],
  [
    "捣练子",
    "沈瀛",
    "放下著，须弥山。\n情人今日出阳关。\n看人间，天地宽。\n徒缱绻，枉酒澜。\n别郎容易见郎难。\n且还家，重整冠。"
  ],
  [
    "浣溪沙",
    "沈瀛",
    "雨点真珠水上鸣。\n更将青盖一时倾。\n总是江妃来坠珥，访娉婷。\n不为含愁啼粉泪，只因贪爱湿行云。\n惟有游鱼偏得意，许成群。"
  ],
  [
    "画堂春",
    "沈瀛",
    "荷花含笑调薰风。\n两情著意尤浓。\n水精栏槛四玲珑。\n照见妆容。\n醉里偷开盏面，晓来暗坼香风。\n不知何事苦匆匆。\n飘落残红。"
  ],
  [
    "减字木兰花",
    "沈瀛",
    "乘流坎止。\n住个斋儿无愠喜。\n竹引清风。\n透入虚窗窍窍通。\n仰天酌酒。\n万八千年磐古寿。\n身在无何。\n只这斋儿已自多。"
  ],
  [
    "减字木兰花",
    "沈瀛",
    "蓬门居止。\n竹见宾来先啸喜。\n窗外敲风。\n果有宾朋姓字通。\n莫嫌村酒。\n且祝佳宾万千寿。\n无用辞何。\n日出明朝事更多。"
  ],
  [
    "减字木兰花",
    "沈瀛",
    "停杯且止。\n斋里百无为客喜。\n冷淡文风。\n只有狂言数百通。\n不须载酒。\n粗有五车聊当寿。\n莫笑予何。\n空恁贪多嚼不多。"
  ],
  [
    "减字木兰花",
    "沈瀛",
    "或行或止。\n难得人间相聚喜。\n一日分风。\n千里如何信息通。\n再倾寿酒。\n五福从来先说寿。\n其次云何。\n直至三公未足多。"
  ],
  [
    "减字木兰花",
    "沈瀛",
    "渊明酒止。\n莫信渠言心妄喜。\n达士高风。\n只说三杯大道通。\n不如饮酒。\n人世岂能金石寿。\n无奈渠何。\n赢得尊前笑语多。"
  ],
  [
    "减字木兰花",
    "沈瀛",
    "老而不止。\n三岁发蒙心已喜。\n朴略其风。\n裴楷王戎简要通。\n昏如醉酒。\n羞见总龟灵且寿。\n笑杀常何。\n空有闲言长语多。"
  ],
  [
    "减字木兰花",
    "沈瀛",
    "不能者止。\n百念灰心无所喜。\n暖日和风。\n手把奇文诵数通。\n老来怯酒。\n欲保残生期养寿。\n少恕予何。\n近日衰翁病觉多。"
  ],
  [
    "减字木兰花",
    "沈瀛",
    "且安汝止。\n快活心中惟法喜。\n一处通风。\n万别千差处处通。\n腐肠是酒。\n伐性蛾眉徒损寿。\n诗到阴何。\n地乱丝头绪多。"
  ],
  [
    "减字木兰花",
    "沈瀛",
    "不如知止。\n看尽世间无可喜。\n心热生风。\n王老门前问仲通。\n六经如酒。\n一句中人仁者寿。\n仁道伊何。\n要处还他静处多。"
  ],
  [
    "减字木兰花",
    "沈瀛",
    "动而思止。\n止即患生徒自喜。\n试举幡风。\n未举之前说已通。\n携瓶沽酒。\n却著衫来为我寿。\n者也之何。\n赚却阎浮世上多。"
  ],
  [
    "减字木兰花",
    "沈瀛",
    "贪而忘止。\n贪即生瞋逢饱喜。\n一逐贪风。\n恨不当初嫁邓通。\n残杯剩酒。\n食籍名中犹折寿。\n若使兼何。\n他日阴司罪过多。"
  ],
  [
    "减字木兰花",
    "沈瀛",
    "人无常止。\n暮四朝三时怒喜。\n怪雨嫌风。\n高耳皇天下听通。\n刚而使酒。\n骂坐灌夫忘客寿。\n若予何。\n夫子雍容语不多。"
  ],
  [
    "减字木兰花",
    "沈瀛",
    "心如皎止。\n何必佯痴藏暗喜。\n聋不听风。\n要得人情内外通。\n半半酒。\n痴黠恺之真短寿。\n莫折随何。\n宁可书痴胜彼多。"
  ],
  [
    "减字木兰花",
    "沈瀛",
    "纠缠弗止。\n成是败非生戚喜。\n即灭灾风。\n否极还须有泰通。\n祸常因酒。\n酒亦令人能介寿。\n成也萧何。\n败也萧何更是多。"
  ],
  [
    "减字木兰花",
    "沈瀛",
    "贪容肯止。\n结绶弹冠王贡喜。\n稍借天风。\n便说今年运大通。\n华亭别酒。\n安得思如亭鹤寿。\n贵若从何。\n只恐来生折本多。"
  ],
  [
    "减字木兰花",
    "沈瀛",
    "瞻乌爰止。\n不是檐前闻鹊喜。\n上下鸣风。\n以类相从自感通。\n嫌茶爱酒。\n恶彼芝焚夸柏寿。\n说汝言何。\n一切人言口众多。"
  ],
  [
    "减字木兰花",
    "沈瀛",
    "未行先止。\n鱼上竹竿人噪喜。\n九万鹏风。\n六月天池一息通。\n邯郸鲁酒。\n却笑行人陵柏寿。\n笑彼迟何。\n不道能行失亦多。"
  ],
  [
    "减字木兰花",
    "沈瀛",
    "圣经五止。\n止向丘隅黄鸟喜。\n广大儒风。\n一贯三才万类通。\n太羹玄酒。\n圣域能跻民域寿。\n支派从何。\n关内濂溪洛涧多。"
  ],
  [
    "减字木兰花",
    "沈瀛",
    "定而後止。\n善到止时心地喜。\n鱼跃鸢风。\n此理昭然上下通。\n好如好酒。\n欲似人常心欲寿。\n若到兹何。\n治国治家用处多。"
  ],
  [
    "减字木兰花",
    "沈瀛",
    "朱幡归止。\n却返烟霞寻旧喜。\n羽帔香风。\n再拜天门直上通。\n青君赐酒。\n乞与长生无量寿。\n更挟仙何。\n跨鹤凌云洞府多。"
  ],
  [
    "减字木兰花",
    "沈瀛",
    "气开气止。\n引得丹元童子喜。\n耳里闻风。\n知是泥丸一窍通。\n危楼宴酒。\n不觉黄芽生蕊寿。\n牙长如何。\n只觉金花罩体多。"
  ],
  [
    "减字木兰花",
    "沈瀛",
    "琴心和止。\n姹女与君相对喜。\n窗牖藏风。\n每唤其名应即通。\n玉英金酒。\n更唤黄婆同饮寿。\n莫讳人何。\n见说婴儿屋里多。"
  ],
  [
    "减字木兰花",
    "沈瀛",
    "工夫莫止。\n脱得壳儿方是喜。\n不识真风。\n只说双关夹脊通。\n氤氲似酒。\n元气本同天地寿。\n君可能何。\n一跃红楼好处多。"
  ],
  [
    "减字木兰花",
    "沈瀛",
    "擎拳仰止。\n不是凡人名尹喜。\n道骨仙风。\n与帝神游结信通。\n献花跪酒。\n清彻云璈歌益寿。\n所愿维何。\n愿得升平乐事多。"
  ],
  [
    "减字木兰花",
    "沈瀛",
    "雨难禁止。\n恼得衰翁浑没喜。\n一夜南风。\n北望苕溪震泽通。\n只鸡斗酒。\n且为晚禾生日寿。\n不奈之何。\n今岁田畴晚底多。"
  ],
  [
    "减字木兰花",
    "沈瀛",
    "寿诗且止。\n设席肆筵谁助喜。\n抹月批风。\n先向天厨号令通。\n满卮天酒。\n上与天田同日寿。\n其应维何。\n寿及天民性命多。"
  ],
  [
    "减字木兰花",
    "沈瀛",
    "玉人来止。\n见说冰翁心甚喜。\n好个家风。\n举案齐眉胜敬通。\n华堂举酒。\n簇簇亲姻相祝寿。\n善颂言何。\n桂树鸾鸣子姓多。"
  ],
  [
    "减字木兰花",
    "沈瀛",
    "谁来贲止。\n千里得朋方切喜。\n汪氏门风。\n大学中庸正脉通。\n不妨诗酒。\n请以还丹为荐寿。\n已过羊何。\n绍述韩门得趣多。"
  ],
  [
    "减字木兰花",
    "沈瀛",
    "凌波不止。\n少小拍浮荷女喜。\n出没由风。\n安得灵犀与暗通。\n龙池醉酒。\n应是太真羞见寿。\n不晓谁何。\n却是浑身一半多。"
  ],
  [
    "减字木兰花",
    "沈瀛",
    "渴心先止。\n惟有杨家梅可喜。\n争笑梅风。\n空怨楼头角数通。\n甜浆酿酒。\n紫气结成千日寿。\n不奈人何。\n化作飞星处处多。"
  ],
  [
    "减字木兰花",
    "沈瀛",
    "必恭敬止。\n老子甚为桑梓喜。\n骏马争风。\n诗卷人人数百通。\n斗杓挹酒。\n齐祝乡人箕翼寿。\n天若言何。\n更乞文星下照多。"
  ],
  [
    "减字木兰花",
    "沈瀛",
    "锦囊送止。\n拆看篇篇珠玉喜。\n大胜鱼风。\n韶沪宫商角徵通。\n醉而强酒。\n有愧多闻张子寿。\n其哂由何。\n刻画无盐已甚多。"
  ],
  [
    "减字木兰花",
    "沈瀛",
    "竹斋陋止。\n坐客无毡为客喜。\n壁不遮风。\n八达门窗更四通。\n邻家觅酒。\n赤脚扶翁翁老寿。\n子曰其何。\n除却渠侬没事多。"
  ],
  [
    "减字木兰花",
    "沈瀛",
    "荷公临止。\n宾客惯看儿亦喜。\n歌雅歌风。\n通鉴通书又史通。\n欲相酹酒。\n瓦缶田家羞出寿。\n甚欲舟何。\n愧没瑶觞玉斝多。"
  ],
  [
    "减字木兰花",
    "沈瀛",
    "棋枰响止。\n胜负岂能全两喜。\n不竞南风。\n忽尔三生六劫通。\n客方对酒。\n一片捷音来自寿。\n甚快人何。\n大胜呼庐百万多。"
  ],
  [
    "减字木兰花",
    "沈瀛",
    "酒巡未止。\n先说一些儿事喜。\n别调吹风。\n佛曲由来自普通。\n长鲸吸酒。\n面对沈香山刻寿。\n吸尽如何。\n吸了西江说甚多。"
  ],
  [
    "减字木兰花",
    "沈瀛",
    "酒巡未止。\n听说二疏归可喜。\n随意乘风。\n拄杖深村狭巷通。\n渊明漉酒。\n更与庞公庞媪寿。\n切莫讥何。\n唤取同来作队多。"
  ],
  [
    "减字木兰花",
    "沈瀛",
    "酒巡未止。\n更号三般杨氏喜。\n上苑春风。\n宝带灵犀点点通。\n听歌侑酒。\n富贵两全添个寿。\n人少兼何。\n彭祖人言只寿多。"
  ],
  [
    "减字木兰花",
    "沈瀛",
    "酒巡未止。\n说著四并须著喜。\n好月兼风。\n好个情怀命又通。\n明朝醒酒。\n起看佳人妆学寿。\n定问人何。\n昨夜何人饮最多。"
  ],
  [
    "减字木兰花",
    "沈瀛",
    "酒巡未止。\n更说五行人听喜。\n康节淳风。\n说道诸公运数通。\n乞浆得酒。\n更检戊申前定寿。\n亥子推何。\n甲子生年四百多。"
  ],
  [
    "减字木兰花",
    "沈瀛",
    "酒巡未止。\n鼓吹六经为公喜。\n也没回风。\n只有村中鼓数通。\n长须把酒。\n自当长头杯捧寿。\n问得穷何。\n一坐靴皮笑面多。"
  ],
  [
    "减字木兰花",
    "沈瀛",
    "酒巡未止。\n且听七言馀韵喜。\n弹到悲风。\n醒酒风吹路必通。\n休休避酒。\n末後茶仙来献寿。\n七碗休何。\n不独茶多酒亦多。"
  ],
  [
    "减字木兰花",
    "沈瀛",
    "八巡将止。\n八节四时人贺喜。\n汉俗成风。\n薛老之言贵尚通。\n妻儿设酒。\n更得比邻相庆寿。\n虚度时何。\n只恐妻儿怪汝多。"
  ],
  [
    "减字木兰花",
    "沈瀛",
    "九巡将止。\n留读九歌章句喜。\n尽溘埃风。\n发轫苍梧万里通。\n楚歌发酒。\n读到人生何所寿。\n试问原何。\n尔独惺然枉了多。"
  ],
  [
    "减字木兰花",
    "沈瀛",
    "十巡今止。\n乐事要须防极喜。\n烛影摇风。\n月落参横影子通。\n粗茶淡酒。\n五十狂歌供宴寿。\n敬谢来何。\n再得寻盟後日多。"
  ],
  [
    "减字木兰花",
    "沈瀛",
    "陋人居止。\n旬一集真终日喜。\n先自薰风。\n客目轮流次第通。\n昔贤置酒。\n十老半千年纪寿。\n知彼由何。\n真处闲中日月多。"
  ],
  [
    "减字木兰花",
    "沈瀛",
    "鸡鸣弗止。\n弗到天明心弗喜。\n投辖成风。\n壑谷吾公宜弗通。\n齐盟歃酒。\n扬觯先听方饮寿。\n盟载言何。\n卜昼三杯不用多。"
  ],
  [
    "减字木兰花",
    "沈瀛",
    "适然萃止。\n不待灯花先报喜。\n不速真风。\n且免毛生不为通。\n诗歌棋酒。\n真正清欢真正寿。\n事事真何。\n更得真真真更多。"
  ],
  [
    "驻马听",
    "沈瀛",
    "人都道四者难并。\n也由在人心。\n烦恼欢喜元无定。\n奸峭底自能称停。\n你待前面怎那，且随任咱分。\n自家有後自未奔。\n枉劳人方寸。\n眼前推辞怎。\n那知他人也心闷。"
  ],
  [
    "好事近",
    "杨万里",
    "月未到诚斋，先到万花川谷。\n不是诚斋无月，隔一林修竹。\n如今才是十三夜，月色已如玉。\n未是秋光奇绝，看十五十六。"
  ],
  [
    "昭君怨",
    "杨万里",
    "偶听松梢扑鹿。\n知是沙鸥来宿。\n稚子莫喧哗。\n恐惊他。\n俄顷忽然飞去。\n飞去不知何处。\n我已乞归休。\n报沙鸥。"
  ],
  [
    "昭君怨",
    "杨万里",
    "午梦扁舟花底。\n香满西湖烟水。\n急雨打篷声。\n梦初惊。\n却是池荷跳雨。\n散了真珠还聚。\n聚作水银窝。\n泻清波。"
  ],
  [
    "武陵春",
    "杨万里",
    "长铗归乎逾十暑，不著鵔鸃冠。\n道是今年胜去年。\n特地减清欢。\n旧赐龙团新作祟，频啜得中寒。\n瘦骨如柴痛又酸。\n儿信问平安。"
  ],
  [
    "忆秦娥",
    "杨万里",
    "新春早。\n春前十日春归了。\n春归了。\n落梅如雪，野桃红小。\n老夫不管春催老。\n只图烂醉花前倒。\n花前倒。\n儿扶归去，醒来窗晓。"
  ],
  [
    "眼儿媚",
    "某教授",
    "鬓边一点似飞鸦。\n莫把翠钿遮。\n三年两载，千百就，今日天涯。\n杨花又逐东风去，随分落谁家。\n若还忘得，除非睡起，不照菱花。"
  ],
  [
    "南乡子",
    "李洪",
    "挂席泛安流。\n细雨斜风到渡头。\n万叠云鬟真似画，云州。\n自古诗人几个游。\n旌旆去悠悠。\n别驾无功愧食浮。\n却忆五湖烟浪里，扁舟。\n第四桥南云水秋。"
  ],
  [
    "鹧鸪天",
    "李洪",
    "十月南闽未有霜。\n蕉林蔗圃郁相望。\n压枝橄榄浑如画，透甲香橙半弄黄。\n斟绿醑，泛沧浪。\n白沙翠竹近温汤。\n分明水墨山阴道，只欠冰溪雪月光。"
  ],
  [
    "西江月",
    "李洪",
    "渺渺长汀远壑，萧萧雨叶风枝。\n几回临水送将归。\n客里暗添憔悴。\n门枕数峰滴翠，舟横几度涟漪。\n绿秧深处鹭于飞。\n愈觉田园有味。"
  ],
  [
    "菩萨蛮",
    "李洪",
    "寒山横抹修眉绿。\n楼前溪瀑锵鸣玉。\n车马各西东。\n行人如转蓬。\n阑干成独倚。\n海阔天无际。\n云淡隔壶山。\n鸿飞杳霭间。"
  ],
  [
    "浣溪沙",
    "李洪",
    "夭矫翔鸾溪上峰。\n飘萧雪霰打船篷。\n天花凌乱水晶宫。\n飞透纸窗斜取势，吹回溪面舞因风。\n身游水墨画图中。"
  ],
  [
    "浣溪沙",
    "李洪",
    "碧涧苍崖玉四围。\n东君翦水散明玑。\n半开桃杏不胜威。\n疑是群仙游阆苑，歌云舞蝶斗高飞。\n珠幢玉节送人归。"
  ],
  [
    "浣溪沙",
    "李洪",
    "扫地烧香绝点尘。\n绿阶绿草又残春。\n略无闲事挠天真。\n时落燕泥沾几席，乱粘飞絮上衣巾。\n西湖回柁少年人。"
  ],
  [
    "卜算子",
    "李洪",
    "南国小春时，常是寒威浅。\n玉缀香苞已有梅，疏影无人见。\n愁忆故园芳，梦断扬州远。\n不御铅华自出尘，赛过徐妃面。"
  ],
  [
    "鹊桥仙",
    "李漳",
    "迢迢郎意，盈盈妾恨，今夕鹊桥欲度。\n世间儿女一何痴，斗乞巧、纷纷无数。\n遥知此际，有人孤坐，心切天街云路。\n好因缘是恶因缘，梦魂远、阳台雨暮。"
  ],
  [
    "桃源忆故人",
    "李漳",
    "小楼帘卷栏干外。\n花下朱门半启。\n中有倾城佳丽。\n一笑西风里。\n盈盈临水情难致。\n尽日相看如醉。\n乾鹊不知人意。\n只管声声喜。"
  ],
  [
    "鹧鸪天",
    "李漳",
    "淑德由来孟母名。\n方瞳鹤发莹精神。\n天教遐算灵椿比，亲见贤郎擢桂荣。\n逢诞日，庆孙曾。\n金花纶诰又重新。\n愿君学得司空母，管取年高寿太平。"
  ],
  [
    "生查子",
    "李漳",
    "家承阀阅高，人擅闺房秀。\n嫁得伯鸾夫，直是齐眉偶。\n榴花著子时，萱草宜男候。\n一笑捧觥船，共祝人常寿。"
  ],
  [
    "南歌子",
    "李漳",
    "小子何时见，高秋此日生。\n阶兰岩桂正欣荣。\n家比杜陵犹有、彩衣轻。\n应诏须三载，传家有一经。\n齐禽刷羽早蜚鸣。\n莫效老夫头白、好归耕。"
  ],
  [
    "定风波",
    "李泳",
    "点点行人趁落晖。\n摇摇烟艇出渔扉。\n一路水香流不断。\n零乱。\n春潮绿浸野蔷薇。\n南去北来愁几许，登临怀古欲沾衣。\n试问越王歌舞地。\n佳丽。\n只今惟有鹧鸪啼。"
  ],
  [
    "西江月",
    "李",
    "可是江梅开晚，从教蜡雪来迟。\n此花清绝胜南枝。\n搀过春风第一。\n蘸蜡女工斗巧，涂黄汉额偏宜。\n□腮相倚并开时。\n认取东君深意。"
  ],
  [
    "踏莎行",
    "李",
    "红药香残，绿筠粉嫩。\n春归何处寻春信。\n绣鞍初上马啼轻，举头便觉长安近。\n别酒无情，啼妆有恨。\n山城向晚斜阳褪。\n清江极目带寒烟，锦鳞去後凭谁问。"
  ],
  [
    "千秋岁",
    "李",
    "峰凝瑞，鄞水浮佳气。\n晴景转，花光媚。\n碧幢森大纛，红旆纷千骑。\n相遇处，满城鹤发群仙萃。\n绮席张高会。\n鼍鼓笙箫沸。\n金兽袅，檀烟翠。\n玉山环回座，休惜今朝醉。\n觞再举，清歌共引千秋岁。"
  ],
  [
    "浣溪沙",
    "朱熹",
    "压架年来雪作堆。\n珍丛也是近移栽。\n肯令容易放春回。\n却恐阴晴无定度，从教红白一时开。\n多情蜂蝶早飞来。"
  ],
  [
    "菩萨蛮",
    "朱熹",
    "晚红飞尽春寒浅。\n浅寒春尽飞红晚。\n尊酒绿阴繁。\n繁阴绿酒尊。\n老仙诗句好。\n好句诗仙老。\n长恨送年芳。\n芳年送恨长。"
  ],
  [
    "菩萨蛮",
    "朱熹",
    "暮江寒碧萦长路。\n路长萦碧寒江暮。\n花坞夕阳斜。\n斜阳夕坞花。\n客愁无胜集。\n集胜无愁客。\n醒似醉多情。\n情多醉似醒。"
  ],
  [
    "好事近",
    "朱熹",
    "春色欲来时，先散满天风雪。\n坐使七闽松竹，变珠幢玉节。\n中原佳气郁葱葱，河山壮宫阕。\n丞相功成千载，映黄流清彻。"
  ],
  [
    "西江月",
    "朱熹",
    "睡处林风瑟瑟，觉来山月团团。\n身心无累久轻安。\n况有清池凉馆。\n句稳翻嫌白俗，情高却笑郊寒。\n兰膏元自少陵残。\n好处金章不换。"
  ],
  [
    "西江月",
    "朱熹",
    "堂下水浮新绿，门前树长交枝。\n晚凉快写一篇诗。\n不说人间忧喜。\n身老心闲益壮，形癯道胜还肥。\n软轮加璧未应迟。\n莫道前非今是。"
  ],
  [
    "鹧鸪天",
    "朱熹",
    "暮雨朝云不自怜。\n放教春涨绿浮天。\n祗令画阁临无地，宿昔新诗满系船。\n青鸟外，白鸥前。\n几生香火旧因缘。\n酒阑山月移雕槛，歌罢江风拂玳筵。"
  ],
  [
    "鹧鸪天",
    "朱熹",
    "已分江湖寄此生。\n长蓑短笠任阴晴。\n鸣桡细雨沧洲远，系舸斜阳画阁明。\n奇绝处，未忘情。\n几时还得去寻盟。\n江妃定许捐双佩，渔父何劳笑独醒。"
  ],
  [
    "鹧鸪天",
    "朱熹",
    "脱却儒冠著羽衣。\n青山绿水浩然归。\n看成鼎内真龙虎，管甚人间闲与非。\n生羽翼，上烟霏。\n回头祗见冢累累。\n未寻跨凤吹箫侣，且伴孤云独鹤飞。"
  ],
  [
    "南乡子",
    "朱熹",
    "落日照楼船。\n稳过澄江一片天。\n珍重使君留客意，依然。\n风月从今别一川。\n离绪悄危弦。\n永夜清霜透幕毡。\n明日回头江树远，怀贤。\n目断晴空雁字连。"
  ],
  [
    "忆秦娥",
    "朱熹",
    "云垂幕。\n阴风惨淡天花落。\n天花落。\n千林琼玖，一空鸾鹤。\n征车渺渺穿华薄。\n路迷迷路增离索。\n增离索。\n剡溪山水，碧湘楼阁。"
  ],
  [
    "忆秦娥",
    "朱熹",
    "梅花发。\n寒梢挂著瑶台月。\n瑶台月。\n和羹心事，履霜时节。\n野桥流水声呜咽。\n行人立马空愁绝。\n空愁绝。\n为谁凝伫，为谁攀折。"
  ],
  [
    "江神子・江城子",
    "黄铢",
    "秋风袅袅夕阳红。\n晚烟浓。\n暮云重。\n万叠青山，山外叫孤鸿。\n独上高楼三百尺，凭玉楯，睇层空。\n人间日月去匆匆。\n碧梧桐。\n又西风。\n北去南来，销尽几英雄。\n掷下玉尊天外去，多少事，不言中。"
  ],
  [
    "菩萨蛮",
    "黄铢",
    "海山翠叠青螺浅。\n暮云散尽天容远。\n匹马度江皋。\n北风生怒号。\n解鞍栖倦翮。\n皓月空庭白。\n何处小阑干。\n玉箫吹夜寒。"
  ],
  [
    "渔家傲",
    "黄铢",
    "永日离忧千万绪。\n雪舟远泛清漳浦。\n珍重故人寒夜语。\n挥玉麈。\n沈沈画阁凝香雾。\n风砌落花留不住。\n红蜂翠蝶闲飞舞。\n明日柳营江上路。\n云起处。\n苍山万叠人归去。"
  ],
  [
    "卜算子",
    "高宣教",
    "去又如何去。\n住又如何住。\n但得山花插满头。\n休问奴归处。"
  ],
  [
    "卜算子",
    "严蕊",
    "不是爱风尘，似被前身误。\n花落花开自有时，总是东君主。\n去也终须去。\n住也如何住。\n若得山花插满头，莫问奴归处。"
  ],
  [
    "如梦令",
    "严蕊",
    "道是梨花不是。\n道是杏花不是。\n白白与红红，别是东风情味。\n曾记。\n曾记。\n人在武陵微醉。"
  ],
  [
    "鹊桥仙",
    "严蕊",
    "碧梧初出，桂花才吐，池上水花微谢。\n穿针人在合欢楼，正月露、玉盘高泻。\n蛛忙鹊懒，耕慵织倦，空做古今佳话。\n人间刚道隔年期，指天上、方才隔夜。"
  ],
  [
    "清平乐",
    "徐逸",
    "风韶雨秀。\n春已平分後。\n陡顿故人疏把酒。\n闲恁画阑搔首。\n争须携手踏青。\n人生几度清明。\n待得燕慵莺懒，杨花点点浮萍。"
  ],
  [
    "卜算子",
    "沈端节",
    "愁极强登临，毕竟愁难避。\n千里江山黯淡中，总是悲秋意。\n谁插菊花枝，谁带茱萸佩。\n独倚阑干醉不成，日暮西风起。"
  ],
  [
    "卜算子",
    "沈端节",
    "冷蕊伴疏枝，一笑何时共。\n江北江南两处愁，忍看花影动。\n旅泊怕逢春，卜睡都无梦。\n岁暮何郎未得归，手拈频呵冻。"
  ],
  [
    "卜算子",
    "沈端节",
    "踏雪探孤芳，只有诗人共。\n守定南枝待得开，不觉冰轮动。\n却月与凌风，谩说扬州梦。\n想见雕阑曲沼边，残雪和烟冻。"
  ],
  [
    "卜算子",
    "沈端节",
    "客里见梅花，独赏无人共。\n风度精神总是伊，又是归心动。\n把酒破忧端，熏被寻佳梦。\n梦觉香残一味寒，有泪都成冻。"
  ],
  [
    "卜算子",
    "沈端节",
    "烘手熨笙簧，呵冻匀酥面。\n闲向梅花树下行，拜月遥相见。\n何处托春心，乐府流深怨。\n却拈寒窗傍绮疏，恨极东风远。"
  ],
  [
    "忆秦娥",
    "沈端节",
    "凭阑独。\n南山影蘸杯心绿。\n杯心绿。\n悠然忽见，卧披横轴。\n西风暗度钗梁玉。\n手香记得人簪菊。\n人簪菊。\n无穷幽韵，细看不足。"
  ],
  [
    "惜分飞",
    "沈端节",
    "喜入眉心黄点莹。\n珠佩玲珑透影。\n风露萧萧冷。\n梦回月窟香成阵。\n秋後情怀君莫问。\n拼了因他瘦损。\n不似寻常韵。\n细看没处安排闷。"
  ],
  [
    "南歌子",
    "沈端节",
    "远树昏鸦闹，衰芦睡鸭双。\n雪篷烟棹炯寒光。\n疑是风林纤月、到船窗。\n时序惊心破，江山引梦长。\n思量也待不思量。\n泪染罗巾犹带、旧时香。"
  ],
  [
    "鹊桥仙",
    "沈端节",
    "怀人意思，悲秋情绪，长是文园病後。\n蛛丝轻袅玉钗风，想花貌、参差依旧。\n无穷往事，一襟新恨，老泪淋浪卮酒。\n天涯相对话平生，怅南北、还如箕斗。"
  ],
  [
    "醉落魄・一斛珠",
    "沈端节",
    "红娇翠弱。\n春寒睡起慵匀掠。\n些儿心事谁能学。\n深院无人，时有燕穿幕。\n漏声滴尽莲花萼。\n静看月转西阑角。\n世情一任浮云薄。\n花与东君，却解慰流落。"
  ],
  [
    "太常引",
    "沈端节",
    "三三五五短长亭。\n都只解、送人行。\n天远树冥冥。\n怅好梦、才成又惊。\n夜堂歌罢，小楼钟断，归路已闻莺。\n应是困瞢腾。\n问心绪、而今怎生。"
  ],
  [
    "谒金门",
    "沈端节",
    "真个忆。\n花下雨声初息。\n猛记乌衣曾旧识。\n丁宁教去觅。\n春半峭寒犹力。\n泪滴两襟成迹。\n独倚危阑清昼寂。\n草长流翠碧。"
  ],
  [
    "谒金门",
    "沈端节",
    "春欲去。\n人瘦不胜金缕。\n门巷阴阴飞絮舞。\n断肠双燕语。\n孤坐晚窗闲处。\n月到花心亭午。\n寒色著人无意绪。\n竹鸣风似雨。"
  ],
  [
    "谒金门",
    "沈端节",
    "寻胜去。\n湖色净涵疏树。\n乃一声何处起。\n风铃相应语。\n目断遥林修渚。\n画出江南烟雨。\n山水照人人楚楚。\n锦肠生秀句。"
  ],
  [
    "菩萨蛮",
    "沈端节",
    "春山千里供行色。\n客愁浓似春山碧。\n幸自不思归。\n子规心上啼。\n芳意随人老。\n绿尽江南草。\n窈窕可人花。\n路长何处家。"
  ],
  [
    "菩萨蛮",
    "沈端节",
    "愁人道酒能消解。\n元来酒是愁人害。\n对酒越思量。\n醉来还断肠。\n酒醒初梦破。\n梦破愁无那。\n乾净不如休。\n休时只恁愁。"
  ],
  [
    "浣溪沙",
    "沈端节",
    "灯夜香甘动绮筵。\n明珠颗颗泛瓯圆。\n佳人巧意底难传。\n喜见翻溪流细滑，却思信手弄轻纤。\n不知辛苦为谁甜。"
  ],
  [
    "行香子",
    "沈端节",
    "烟淡回塘。\n月浸疏篁。\n一枝□、压尽群芳。\n修然风度，玉质金章。\n有许多情，许多韵，许多香。\n中酒情怀，琢句心肠。\n倚屏山、子细端相。\n冰芽初试，柑子新尝。\n更绮窗前，冰壶畔，看匀妆。"
  ],
  [
    "菩萨蛮",
    "沈端节",
    "楚山千叠伤心碧。\n伤心只有遥相忆。\n解佩揖巫云。\n愁生洛浦春。\n香波凝宿雾。\n梦断消魂处。\n空听水泠泠。\n如闻宝瑟声。"
  ],
  [
    "朝中措",
    "沈端节",
    "天遥野阔雁书空。\n山远暮云中。\n目断江南烟雨，□□敧枕春风。\n功名富贵，何须计较，烟际疏钟。\n解道浅妆浓抹，从来惟有坡翁。"
  ],
  [
    "青玉案",
    "沈端节",
    "史君标韵如徐庾。\n更名节、高千古。\n卧治姑溪才小驻。\n闲云无定，阳春有脚，又作南昌去。\n兴来亭上清歌度。\n尽能唱、公诗句。\n记取诸生临别语。\n从容占对，天颜应喜，千万留王所。"
  ],
  [
    "虞美人",
    "沈端节",
    "去年寒食初相见。\n花上双飞燕。\n今年寒食又花开。\n垂下重帘不许、燕归来。\n隔帘听燕呢喃语。\n似说相思苦。\n东君都不管闲愁。\n一任落花飞絮、两悠悠。"
  ],
  [
    "虞美人",
    "沈端节",
    "卧红堆碧纷无数。\n春事知何许。\n班班小雨犁花。\n又是清明时候、不归家。\n伤春减尽东阳带。\n人道多情杀。\n青春留下许多愁。\n分付与君今夜、一齐休。"
  ],
  [
    "虞美人",
    "沈端节",
    "暮云衰草连天远。\n不记离人怨。\n可怜无处不关情。\n梦断孤鸿哀怨、两三声。\n恨眉醉眼何时见。\n夜夜相思遍。\n梧桐叶落候蛩秋。\n唯有一江烟雨、替人愁。"
  ],
  [
    "探春令",
    "沈端节",
    "旧家元夜，追随风月，连宵欢宴。\n被那懑、引得滴流地，一似蛾儿转。\n而今百事心情懒。\n灯下几曾忄欠看。\n算静中、唯有窗间梅影，合是幽人伴。"
  ],
  [
    "如梦令",
    "沈端节",
    "雨後轻寒天气。\n玉酒中人小醉。\n乍报一番秋，晚簟清凉如水。\n睡。\n睡。\n窗在芭蕉叶底。"
  ],
  [
    "江城子",
    "沈端节",
    "秋声昨夜入梧桐。\n雨。\n洒窗风。\n短杵疏砧，将恨到帘栊。\n归梦未成心已远，云不断，水无穷。\n有人应念水之东。\n鬓如蓬。\n理妆慵。\n览镜沈吟，膏沐为谁容。\n多少相思多少事，都尽在，不言中。"
  ],
  [
    "采桑子",
    "沈端节",
    "昔年曾记寻芳处，短帽冲寒。\n竹外江干。\n玉面皮儿月下观。\n而今老大风流减，百事心阑。\n谷底林间。\n坐对横枝祗鼻酸。"
  ],
  [
    "西江月",
    "沈端节",
    "一枕香消睡恼，十年漂泊江湖。\n空馀清梦绕康庐。\n记得林间风度。\n锦绣谷中旧客，襟怀未肯全疏。\n从今不要别人扶。\n醉拥紫云归去。"
  ],
  [
    "西江月",
    "沈端节",
    "幸自心肠稳审，怎禁眼脑迷奚。\n招愁买恨带人疑。\n一味笑吟吟地。\n闲趁莺来日下，却随燕入乌衣。\n阿蛮风味有谁知。\n认得乐天词意。"
  ],
  [
    "感皇恩",
    "沈端节",
    "和气霭微宵，黄云飘转。\n东阁观梅负诗眼。\n满斟绿酒，唱个曲儿亲劝。\n愿从今日去，长相见。\n宝幄欢浓，玉炉香软。\n彼此宜冬镇长键。\n绣床儿畔，渐渐日迟风暖。\n告他事事底，饶一线。"
  ],
  [
    "浣溪沙",
    "张孝祥",
    "同是瀛州册府仙。\n只今聊结社中莲。\n胡笳按拍酒如川。\n唤起封姨清晚景，更将荔子荐新圆。\n从今三夜看蝉娟。"
  ],
  [
    "浣溪沙",
    "张孝祥",
    "细仗春风簇翠筵。\n烂银袍拂禁炉烟。\n旃书名字压宫垣。\n太学诸生推独步，玉堂学士合登仙。\n乃翁种德满心田。"
  ],
  [
    "浣溪沙",
    "张孝祥",
    "只说闽山锦绣帷。\n忽从团扇得生枝。\n绉红衫子映丰肌。\n春线应怜壶漏永，夜针频见烛花摧。\n尘飞一骑忆来时。"
  ],
  [
    "浣溪沙",
    "张孝祥",
    "滟滟湖光绿一围。\n修林断处白鸥飞。\n天机云锦蘸空飞。\n乞我百弓真可老，为公一饮醉忘归。\n扁舟日日弄晴晖。"
  ],
  [
    "浣溪沙",
    "张孝祥",
    "晚雨潇潇急做秋。\n西风凉鬓已飕飕。\n烛花明夜酒花浮。\n醉眼定知非妙赏，□词端为□□留。\n想君泾渭不同流。"
  ],
  [
    "浣溪沙",
    "张孝祥",
    "稳泛仙舟上锦帆。\n桃花清浪舞清湾。\n寿星相伴到人间。\n黄石公传三百字，西王母授九霞丹。\n银潢有路接三山。"
  ],
  [
    "浣溪沙",
    "张孝祥",
    "北苑春风小凤团。\n炎州沈水胜龙涎。\n殷勤送与绣衣仙。\n玉食乡来思苦口，芳名久合上凌烟。\n天教富贵出长年。"
  ],
  [
    "浣溪沙",
    "张孝祥",
    "霜日明宵水蘸空。\n鸣鞘声里绣旗红。\n澹烟衰草有无中。\n万里中原烽火北，一尊浊酒戍楼东。\n酒阑挥泪向悲风。"
  ],
  [
    "浣溪沙",
    "张孝祥",
    "宫柳垂垂碧照空。\n九门深处五云红。\n朱衣只在殿当中。\n细拈丝梢龙尾北，缓携纶旨凤池东。\n阿婆三五笑春风。"
  ],
  [
    "浣溪沙",
    "张孝祥",
    "日暖帘帏春画长。\n纤纤玉指动抨床。\n低头佯不顾檀郎。\n豆蔻枝头双蛱蝶，芙蓉花下两鸳鸯。\n壁间闻得唾茸香。"
  ],
  [
    "浣溪沙",
    "张孝祥",
    "射策金门记昔年。\n又交藩翰入陶甄。\n不妨衣钵再三传。\n粉泪但能添楚竹，罗巾谁解系吴船。\n捧杯犹愿小留连。"
  ],
  [
    "浪淘沙",
    "张孝祥",
    "琪树间瑶林。\n春意深深。\n梅花还被晓寒禁。\n竹里一枝斜向我，欲诉芳心。\n楼外卷重阴。\n玉界沈沈。\n何人低唱醉泥金。\n掠水飞来双翠碧，应寄归音。"
  ],
  [
    "浪淘沙",
    "张孝祥",
    "溪练写寒林。\n云重烟深。\n楼高风恶酒难禁。\n徙倚阑干谁共语，江上愁心。\n清兴满山阴。\n鸿断鱼沈。\n一书何啻值千金。\n独扶瑶微弦欲断，凭寄知音。"
  ],
  [
    "定风波",
    "张孝祥",
    "铃索声乾夜未央。\n曲栏花影步凄凉。\n莫道岭南冬更暖。\n君看。\n梅花如雪月如霜。\n见说墙西歌吹好，玉人扶坐劝飞觞。\n老子婆婆成独冷。\n谁省。\n自挑寒灺自添香。"
  ],
  [
    "望江南・忆江南",
    "张孝祥",
    "谈子醉，独立睨东风。\n未试玉堂挥翰手，只今楚泽钓鱼翁。\n万事举杯空。\n谋一笑，一笑与君同。\n身老南山看射虎，眼高四海送飞鸿。\n赤岸晚潮通。"
  ],
  [
    "望江南・忆江南",
    "张孝祥",
    "朝元去，深殿扣瑶钟。\n天近月明黄道冷，参回斗转碧宵空。\n身在九光中。\n风露下，环佩响丁东。\n玉案烧香萦翠凤，松坛移影动苍龙。\n归路海霞红。"
  ],
  [
    "醉落魄・一斛珠",
    "张孝祥",
    "轻黄澹绿。\n可人风韵闲装束。\n多情早是眉峰蹙。\n一点秋波，闲里观人毒。\n桃花庭院光阴速。\n铜鞮谁唱大堤曲。\n归时想是樱桃熟。\n不道秋千，谁伴那人蹴。"
  ],
  [
    "桃源忆故人",
    "张孝祥",
    "朔风弄月吹银霰。\n帘幕低垂三面。\n酒入玉肌香软。\n压得寒威敛。\n檀槽乍拈么丝慢。\n弹得相思一半。\n不道有人肠断。\n犹作声声颤。"
  ],
  [
    "临江仙",
    "张孝祥",
    "试问梅花何处好，与君藉草携壶。\n西园清夜片尘无。\n一天云破碎，两树玉扶疏。\n谁擪昭华吹古怨，散花便满衣裾。\n只疑幽梦在清都。\n星稀河影转，霜重月华孤。"
  ],
  [
    "临江仙",
    "张孝祥",
    "试问宜楼楼下竹，年来应长新篁。\n使君五岭又三湘。\n旧游知好在，熟处更难忘。\n尚念论心舒啸否，只今湖海相望。\n遥怜阴过酒尊凉。\n举觞须酹我，门外是清江。"
  ],
  [
    "如梦令",
    "张孝祥",
    "花叶相遮相映。\n雨过翠明金润。\n折得一枝归，满路清香成阵。\n风韵。\n风韵。\n寄赠绮窗云鬓。"
  ],
  [
    "菩萨蛮",
    "张孝祥",
    "丝金缕翠幡儿小。\n裁罗拈线花枝袅。\n明日是新春。\n春风生鬓云。\n吴霜看点点。\n愁里春来浅。\n只愿此花枝。\n年年长带伊。"
  ],
  [
    "菩萨蛮",
    "张孝祥",
    "庭叶翻翻秋向晚。\n凉砧敲月催金剪。\n楼上已清寒。\n不堪频倚栏。\n邻翁开社瓮。\n唤客情意重。\n不醉且无归。\n醉时归路迷。"
  ],
  [
    "菩萨蛮",
    "张孝祥",
    "恰则春来春又去。\n凭谁说与春教住。\n与问坐中人。\n几回迎送春。\n明年春更好。\n只怕人先老。\n春去有来时。\n愿春长见伊。"
  ],
  [
    "菩萨蛮",
    "张孝祥",
    "东风约略吹罗幕。\n一檐细雨春阴薄。\n试把杏花看。\n湿红娇暮寒。\n佳人双玉枕。\n烘醉鸳鸯锦。\n折得最繁枝。\n暖香生翠帏。"
  ],
  [
    "菩萨蛮",
    "张孝祥",
    "琢成红玉纤纤指。\n十三弦上调新水。\n一弄入云声。\n月明天更青。\n匆匆莺语啭。\n待寓昭君怨。\n寄语莫重弹。\n有人愁倚栏。"
  ],
  [
    "菩萨蛮",
    "张孝祥",
    "玉龙细点三更月。\n庭花影下馀残雪。\n寒色到书帏。\n有人清梦迷。\n墙西歌吹好。\n烛暖香闺小。\n多病怯杯觞。\n不禁冬夜长。"
  ],
  [
    "菩萨蛮",
    "张孝祥",
    "江山佳处留行客。\n醉馀老眼迷空碧。\n独倚最高楼。\n乾坤日夜浮。\n微风吹笑语。\n白日鱼龙舞。\n此意忽翩翩。\n凭虚吾欲仙。"
  ],
  [
    "菩萨蛮",
    "张孝祥",
    "雪消墙角收灯後。\n野梅官柳春全透。\n池阁又东风。\n烛花烧夜红。\n一尊留好客。\n尽阑干月。\n已醉不须归。\n试听乌夜啼。"
  ],
  [
    "菩萨蛮",
    "张孝祥",
    "溶溶花月天如水。\n阑干小倚东风里。\n夜久寂无人。\n露浓花气清。\n悠然心独喜。\n此意如何意。\n不似隐墙东。\n烛花围坐红。"
  ],
  [
    "菩萨蛮",
    "张孝祥",
    "暗潮清涨蒲塘晚。\n断云不隔东归眼。\n堂上晚风凉。\n藕花开处香。\n夜航人不渡。\n白鹭双飞去。\n待得月华生。\n携筇独自行。"
  ],
  [
    "菩萨蛮",
    "张孝祥",
    "缥缈飞来双彩凤。\n雨疏云淡撩清梦。\n兰薄未禁秋。\n月华如水流。\n采香溪上路。\n愁满参差树。\n独倚晚楼风。\n断霞萦素空。"
  ],
  [
    "菩萨蛮",
    "张孝祥",
    "蘼芜白芷愁烟渚。\n曲琼细卷江南雨。\n心事怯衣单。\n楼高生晚寒。\n云鬓香雾湿。\n翠袖凄馀泣。\n春去有来时，春从沙际归。"
  ],
  [
    "菩萨蛮",
    "张孝祥",
    "十年长作江头客。\n樯竿又挂西风席。\n白鸟去边明。\n楚山无数青。\n倒冠仍落佩。\n我醉君须醉。\n试问识君不。\n青山与白鸥。"
  ],
  [
    "菩萨蛮",
    "张孝祥",
    "乳羝属国归来早。\n知君胆大身犹小。\n一节不须论。\n功名看致君。\n镇西楼上酒。\n父老为公寿。\n更祝太夫人。\n年年封诏新。"
  ],
  [
    "菩萨蛮",
    "张孝祥",
    "胭脂浅染双珠树。\n东风到处娇无数。\n不语恨厌厌。\n何人思故园。\n故园花烂熳。\n笑我归来晚。\n我老只思归。\n故园花雨时。"
  ],
  [
    "菩萨蛮",
    "张孝祥",
    "吴波细卷东风急。\n斜阳半落苍烟湿。\n一棹采菱歌。\n倚栏人奈何。\n天公怜好客。\n酒面风吹白。\n更引十玻璃。\n月明骑鹤归。"
  ],
  [
    "菩萨蛮",
    "张孝祥",
    "冥蒙秋夕漙清露。\n玉绳耿耿银潢注。\n永夜滴铜壶。\n月华楼影孤。\n佳人纡绝唱。\n翠幕丛宵上。\n休劝玉东西。\n乌鸦枝上啼。"
  ],
  [
    "西江月",
    "张孝祥",
    "问讯湖边春色，重来又是三年。\n东风吹我过湖船。\n杨柳丝丝拂面。\n世路如今已惯，此心到处悠然。\n寒光庭下水如天。\n飞起沙鸥一片。"
  ],
  [
    "西江月",
    "张孝祥",
    "风定滩声未已，雨来篷底先知。\n岸边杨柳最怜伊。\n忆得船儿曾系。\n湖雾平吞白塔，茅檐自有青旗。\n三杯村酒醉如泥。\n天色寒呵且睡。"
  ],
  [
    "西江月",
    "张孝祥",
    "冉冉寒生碧树，盈盈露湿黄花。\n故人玉节有光华。\n高会仍逢戏马。\n万事只今如梦，此身到处为家。\n与君相逢更天涯。\n拼了茱萸醉把。"
  ],
  [
    "西江月",
    "张孝祥",
    "诸老何烦荐口，先生自简渊衷。\n千年圣学有深功。\n妙处无非日用。\n已授一编圯下，却须三顾隆中。\n鸿钧早晚转春风。\n我亦从君贾勇。"
  ],
  [
    "西江月",
    "张孝祥",
    "慈母行封大国，老仙早上蓬山。\n天怜阴德遍人间。\n赐与还丹七返。\n莫问清都紫府，长教绿鬓朱颜。\n年年今日采衣斑。\n兄弟同扶酒盏。"
  ],
  [
    "西江月",
    "张孝祥",
    "不识平源太守，向来水北山人。\n世间功业谩亏成。\n华发萧萧满镜。\n幸有田园故里，聊分风月江城。\n西湖西畔晚波平。\n袖手时来照影。"
  ],
  [
    "西江月",
    "张孝祥",
    "楼外疏星印水，楼头画烛烘帘。\n凭高举酒恨厌厌。\n征路虚无指点。\n酒兴因君开阔，山容向我增添。\n一钩新月弄纤纤。\n浓雾花房办敛。"
  ],
  [
    "西江月",
    "张孝祥",
    "满载一船秋色，平铺十里湖光。\n波神留我看斜阳。\n放起鳞鳞细浪。\n明日风回更好，今宵露宿何妨。\n水晶宫里奏《霓裳》。\n准拟岳阳楼上。"
  ],
  [
    "西江月",
    "张孝祥",
    "窗户青红尚湿，主人已作归期。\n坐中宾客尽邹枚。\n盛事它年应记。\n别酒深深但劝，离歌缓缓休催。\n扁舟明日转清溪。\n好月相望千里。"
  ],
  [
    "西江月",
    "张孝祥",
    "汗铸九金神鼎，隋书小字莲经。\n刚风劫火转清冥。\n护守应烦仙圣。\n昨梦归来帝所，今朝寿我亲庭。\n只将此宝伴长生。\n谈笑中原底定。"
  ],
  [
    "西江月",
    "张孝祥",
    "落日熔金万顷，晴岚洗剑双锋。\n紫枢元是黑头公。\n佳处因君愈重。\n分得湖光一曲，唤回庐岳千峰。\n清尊今夜偶然同。\n早晚商岩有梦。"
  ],
  [
    "西江月",
    "张孝祥",
    "畴昔通家事契，只今两镇交承。\n起居枢密太夫人。\n绿鬓斑衣相映。\n乞得神仙九酝，祝教福禄千春。\n台星直上寿星明。\n长见门阑鼎盛。"
  ],
  [
    "减字木兰花",
    "张孝祥",
    "佳人绝妙。\n不惜千金频买笑。\n燕姹莺娇。\n始遣清歌透碧宵。\n主人好事。\n更倒一尊留客醉。\n我醉思家。\n月满南池欲漾花。"
  ],
  [
    "减字木兰花",
    "张孝祥",
    "一尊留夜。\n宾蜡烘帘光激射。\n冻合铜壶。\n细听冰檐夜剪酥。\n清愁冉冉。\n酒唤红潮登玉脸。\n明日重看。\n玉界琼楼特地寒。"
  ],
  [
    "减字木兰花",
    "张孝祥",
    "爱而不见。\n立马章台空便面。\n想像娉婷。\n只恐丹青画不成。\n诗人老去。\n恰要莺莺相伴住。\n试与平章。\n岁晚教人枉断肠。"
  ],
  [
    "减字木兰花",
    "张孝祥",
    "阿谁曾见。\n马上墙阴通半面。\n玉立娉婷。\n一点灵犀寄目成。\n明朝重去。\n人在横溪溪畔住。\n乔木千章。\n摇落霜风只断肠。"
  ],
  [
    "减字木兰花",
    "张孝祥",
    "江头送客。\n枫叶荻花秋索索。\n弦索休弹。\n清泪无多怕湿衫。\n故人相遇。\n不醉如何归得去。\n我醉望归。\n烟满空江月满堤。"
  ],
  [
    "减字木兰花",
    "张孝祥",
    "春如有意。\n未接年华春已至。\n春事还新。\n多得年时五日春。\n春郊便绿。\n只向腊前春已足。\n屈指元宵。\n正是新春二十朝。"
  ],
  [
    "减字木兰花",
    "张孝祥",
    "慈闱生日。\n见说今年年九十。\n戏彩盈门。\n大底孩儿七个孙。\n人间喜事。\n只这一般难得似。\n愿我双亲。\n都似君家太淑人。"
  ],
  [
    "减字木兰花",
    "张孝祥",
    "吹箫泛月。\n往事悠悠休更说。\n拍碎琉璃。\n始觉从前万事非。\n清齐净戒。\n休作断肠垂泪债。\n识破嚣尘。\n作个逍遥物外人。"
  ],
  [
    "减字木兰花",
    "张孝祥",
    "人间奇绝。\n只有梅花枝上雪。\n有个人人。\n梅样风标雪样新。\n芳心不展。\n嫩绿阴阴愁冉冉。\n一笑相看。\n试荐冰磐一点酸。"
  ],
  [
    "减字木兰花",
    "张孝祥",
    "枷花搦柳。\n知道东君留意久。\n惨绿愁红。\n憔悴都因一夜风。\n轻狂蝴蝶。\n拟欲扶持心又怯。\n要免离披。\n不告东君更告谁。"
  ],
  [
    "清平乐",
    "张孝祥",
    "光尘扑扑。\n宫柳低迷绿。\n斗鸭阑干春诘曲。\n帘额微风绣蹙。\n碧云轻翼无凭。\n困来小倚银屏。\n楚梦未禁春晚，黄鹂犹自声声。"
  ],
  [
    "清平乐",
    "张孝祥",
    "油幢画戟。\n玉铉调春色。\n勋阀诸郎俱第一。\n风流前辈敌。\n玉人双鞚华□。\n翠云深处消摇。\n有客留君东阁，时闻风下笙箫。"
  ],
  [
    "清平乐",
    "张孝祥",
    "吹香嚼蕊。\n独立东风里。\n玉冻云娇天似水。\n羞杀夭桃李。\n如今见说阑干。\n不禁月冷霜寒。\n垅上驿程人远，楼头戍角声乾。"
  ],
  [
    "清平乐",
    "张孝祥",
    "英姿慷慨。\n独立风尘外。\n湖海平生豪气在。\n行矣云龙际会。\n充庭兰玉森森。\n一觞共祝修铃。\n此地去天尺五，明年持橐西清。"
  ],
  [
    "清平乐",
    "张孝祥",
    "向来省户。\n谋国参伊吕。\n暂借良筹非再举。\n谈笑肃清三楚。\n良辰上客徜佯。\n奏篇犹记传香。\n此日一尊相属，它时同在岩廊。"
  ],
  [
    "点绛唇",
    "张孝祥",
    "四到蕲州，今年更是逢重九。\n应时纳祐。\n随分开尊酒。\n屡舞婆娑，醉我平生友。\n休回首。\n世间何有。\n明月疏疏柳。"
  ],
  [
    "点绛唇",
    "张孝祥",
    "绮燕高张，玉潭月丽玻璃满。\n旆霞行卷。\n无复长安远。\n夏木阴阴，路袅薰风转。\n空留恋。\n细吹银管。\n别意随声缓。"
  ],
  [
    "点绛唇",
    "张孝祥",
    "萱草榴花，画堂永昼风清暑。\n麝团菰黍。\n助泛菖蒲醑。\n兵辟神符，命续同心缕。\n宜欢聚。\n绮筵歌舞。\n岁岁酬端午。"
  ],
  [
    "卜算子",
    "张孝祥",
    "雪月最相宜，梅雪都清绝。\n去岁江南见雪时，月底梅花发。\n今岁早梅开，依旧年时月。\n冷艳孤光照眼明，只欠些儿雪。"
  ],
  [
    "诉衷情",
    "张孝祥",
    "晚烟斜日思悠悠。\n西北有高楼。\n十分准拟明月，还似去年游。\n飞玉，卷琼钩。\n唤新愁。\n娥贪共，暮雨朝云，忘了中秋。"
  ],
  [
    "诉衷情",
    "张孝祥",
    "乱红深紫过群芳。\n初欲灭春光。\n花王自有标格，尘外锁韶阳。\n留国艳，问仙乡。\n自天香。\n翠帏遮日，红烛通宵，与醉千场。"
  ],
  [
    "好事近",
    "张孝祥",
    "一朵木犀花，珍重玉纤新摘。\n插向远山深处，占十分秋色。\n满园桃李闹春风，漫红红白白。\n争似淡妆娇面，伴蓬莱仙客。"
  ],
  [
    "好事近",
    "张孝祥",
    "万瓦雪花浮，应是化工融结。\n仍看牡丹初绽，有层层千叶。\n镂冰剪水更鲜明，说道真奇绝。\n来报主人佳兆，庆我公还阕。"
  ],
  [
    "南歌子",
    "张孝祥",
    "曾到蕲州不，人人说使君。\n使君才具合经纶。\n小试边城、早晚上星辰。\n佳节重阳近，清歌午夜新。\n举杯相属莫辞频。\n後日相思、我已是行人。"
  ],
  [
    "临江仙",
    "李处全",
    "畴昔方壶游戏地，群仙步履相从。\n明黄衫子御西风。\n佩环金错落，羽葆翠璁珑。\n骑鹄翩然归去路，吹箫横度青峰。\n夜深河汉冷秋容。\n前驱香十里，飘坠月轮东。"
  ],
  [
    "鹧鸪天",
    "李处全",
    "烟雨溟溟趁落成。\n只应天欲称佳名。\n万丝明灭青山映，匹素浓纤渌水萦。\n民亦乐，美能并。\n酒杯莫惜十分倾。\n要知社下平生志，觞政聊须为主盟。"
  ],
  [
    "鹧鸪天",
    "李处全",
    "缥缈危楼百尺雄。\n淡烟疏雨暗帘栊。\n偶妨清赏中秋夕，为忆名言玉局翁。\n贤达意，古今同。\n凉天佳月会相逢。\n老蟾一跃三千丈，却唤姮娥驾阆风。"
  ],
  [
    "柳梢青",
    "李处全",
    "九天圆月。\n香尘碎玉，素涛翻雪。\n石乳香甘，松风汤嫩，一时三绝。\n清宵好尽欢娱，奈明日、扶头怎说。\n整顿颓山，殷勤春露，馀甘齿颊。"
  ],
  [
    "柳梢青",
    "李处全",
    "馀甘齿颊。\n酒□半酣，漏声频促。\n月下传呼，风前掺别，无因留客。\n丁宁玉笋磨香，为料理、十分醒著。\n後会何时，前欢未尽，明朝重约。"
  ],
  [
    "朝中措",
    "李处全",
    "晦庵四至似天宽。\n生计有心田。\n闲弄炉薰茗碗，困寻纸帐蒲团。\n商山橘隐，须弥芥纳，容与湖天。\n谁笑先生贫窭，东篱无数金钱。"
  ],
  [
    "朝中措",
    "李处全",
    "薰风庭院燕双飞。\n园柳啭黄鹂。\n是处蜂狂蝶乱，元来绿暗红稀。\n衫笼白苎，琴推绿绮，满眼新诗。\n好个江南风景，杜鹃犹自催归。"
  ],
  [
    "菩萨蛮",
    "李处全",
    "杜鹃只管催归去。\n知渠教我归何处。\n故国泪生痕。\n那堪枕上闻。\n严装吾已具。\n泛宅吴中路。\n弭棹唤东邻。\n江东日暮云。"
  ],
  [
    "菩萨蛮",
    "李处全",
    "晦庵老子修行久。\n问禅金粟曾回首。\n截竹是禅机。\n吹破粟玉枝。\n西湖秋好处。\n承得昭阳露。\n香透月轮低。\n来薰打坐时。"
  ],
  [
    "菩萨蛮",
    "李处全",
    "四时皆有司花女。\n杪秋犹见花如许。\n想得紫金丹。\n工夫造化间。\n春莺留弱羽。\n更渍蔷薇露。\n莫取落英餐。\n留供醉眼看。"
  ],
  [
    "浣溪沙",
    "李处全",
    "宋玉应当久断肠。\n满城风雨尽重阳。\n年年戏马忆吾乡。\n催促东篱金蕊放，佳人更绣紫萸囊。\n白衣才到共飞觞。"
  ],
  [
    "西江月",
    "李处全",
    "窗户风薰端午，楼台月满中秋。\n阴晴寒暑总无忧。\n几事不如重九。\n落帽何羞种种，看山都付悠悠。\n黄花已作醉乡游。\n梦觉黄花在手。"
  ],
  [
    "西江月",
    "李处全",
    "妆楼红袖，亭亭将阃青油。\n东皇天巧世无俦。\n定有司花妙手。\n十里香风晓霁，千家绮陌春游。\n竹西路转古扬州。\n歌吹只应如旧。"
  ],
  [
    "西江月",
    "李处全",
    "南国一分春色，东窗八面光风。\n女兄欢笑酒尊同。\n满眼儿孙群从。\n但愿年逾百岁，何妨时醉千锺。\n朱颜绿发照青铜。\n要看如龙如凤。"
  ],
  [
    "生查子",
    "李处全",
    "庭户小光中，帘幕秋光里。\n曲沼绮疏横，几处新妆洗。\n红脸露轻匀，翠袖风频倚。\n鸾鉴不须开，自有窗前水。"
  ],
  [
    "生查子",
    "李处全",
    "温柔属东西，和冷经三五。\n几夜德星明，果应荀陈聚。\n分虎屈雄姿，展骥淹遐步。\n除诏已涂芝，便看朝天去。"
  ],
  [
    "减字木兰花",
    "李处全",
    "今年菊早。\n想到重阳花正好。\n玉冷金寒。\n全似东篱挹露看。\n色庄香重。\n直与梅花堪伯仲。\n待唤渊明。\n三友相从盖为倾。"
  ],
  [
    "减字木兰花",
    "李处全",
    "谁将翡翠。\n闲屑黄金摅巧思。\n缀就花钿。\n飞上秋云入鬓蝉。\n一枝斜倚。\n披拂香风多少意。\n午镜重匀。\n娇额妆成宫样新。"
  ],
  [
    "减字木兰花",
    "李处全",
    "更生观尽。\n双璧蒹葭那敢并。\n四海无人。\n笑语从容许我亲。\n平生此客。\n复与太丘登醉白。\n病里颦眉。\n贪看惺惺骑马归。"
  ],
  [
    "相见欢",
    "李处全",
    "新凉襟袂冷然。\n乍晴天。\n风送谁家羌管、月便娟。\n云散尽，秋空碧，玉钩悬。\n洗耳时听三弄、等团圆。"
  ],
  [
    "江城子",
    "李处全",
    "一番风雨一番凉。\n炯秋光。\n又重阳。\n潇洒东篱，浑学汉宫妆。\n今日且须开口笑，花露袅，鬓云香。\n泼醅新取淡鹅黄。\n趁幽芳。\n趣飞觞。\n落帽当时，□发少年狂。\n万事破除惟有此，尘外客，醉中乡。"
  ],
  [
    "阮郎归",
    "李处全",
    "佳人偏爱菊花天。\n玉钗金附蝉。\n歌声缥缈紫云边。\n博山沈水烟。\n须斗酒，泛觥船。\n乃翁能百篇。\n高堂此会看年年。\n夜深人醉眠。"
  ],
  [
    "忆秦娥",
    "李处全",
    "春山寂。\n佳人凝笑山南陌。\n山南陌。\n东风寒浅，绛罗衫窄。\n阑干倚处云如幂。\n晚来雨过胭脂滴。\n胭脂滴。\n啼妆难劝，且须欢伯。"
  ],
  [
    "忆秦娥",
    "李处全",
    "莺花寂。\n为渠游冶长安陌。\n长安陌。\n今朝风景，酒肠宽窄。\n锦茵闲把薰笼幂。\n嫩红倚绿娇如滴。\n娇如滴。\n古今高咏，老泉仙伯。"
  ],
  [
    "好事近",
    "李处全",
    "香雪弄春妍，柳外黄昏池阁。\n要看月华相映，卷东风帘幕。\n更倾壶酒伴芳姿，名字胜桑落。\n直与岭梅兄弟，是醍醐酥酪。"
  ],
  [
    "卜算子",
    "李处全",
    "春事忆松江，江上花无数。\n一枕匆匆醉梦中，芳草庵路。\n携手度虹梁，洗眼看渔具。\n盐豆莼羹是处无，早买扁舟去。"
  ],
  [
    "卜算子",
    "李处全",
    "芍药斗新妆，杨柳飞轻雪。\n著意留连不放春，已向东皇说。\n况是谪仙家，自有长生诀。\n方士呼来借玉蟾，要吸杯中月。"
  ],
  [
    "诉衷情",
    "李处全",
    "疏烟明淡雨膏如。\n青入烧痕初。\n开到无言桃李，春事喜敷腴。\n随杖履，有琴书。\n酒盈壶。\n风前花下，睡起醒时，著我篮舆。"
  ],
  [
    "四和香・四犯令",
    "李处全",
    "香雪新苞偏胜韵。\n领袖催花信。\n华节良辰人有分。\n看士女、垂鬓。\n莫向春风寻旧恨。\n乐事随方寸。\n眉寿故应天不吝。\n浮大白、吾无闷。"
  ],
  [
    "玉楼春",
    "李处全",
    "年光箭脱无留计。\n才过立春还守岁。\n要知一岁已寻侬，听打个惊人喷嚏。\n椒盘荐寿休辞醉。\n坐听爆竹浑无寐。\n明朝末後饮屠苏，白发从渠相点缀。"
  ],
  [
    "南乡子",
    "李处全",
    "和气作春妍。\n以作寒归塞地天。\n岁月翩翩人老矣，华颠。\n胆冷更长自不眠。\n节物映椒盘。\n柏酒香浮白玉船。\n捧劝大家相祝愿，何言。\n但愿今年胜去年。"
  ],
  [
    "苏幕遮",
    "韩仙姑",
    "不忧贫，不念富。\n大悟之人，开著波罗铺。\n内心真知无价宝，欲识真如，正照菩提路。\n贪爱心，须除去。\n清静法身，直是堪凭据。\n忍辱波罗为妙乐，服了一圆，万病都新愈。"
  ],
  [
    "朝中措",
    "周颉",
    "郧城清胜压湖湘。\n人物镇相望。\n秀气谁符楚泽，建安诸子文章。\n东风得意，青云路稳，好去腾骧。\n要识登科次第，待看北斗光芒。"
  ],
  [
    "朝中措",
    "王彭年",
    "人才七泽盛三湘。\n前辈敢追望。\n惭愧史君劝驾，杯前重赐篇章。\n雷风断送，鱼龙变化，云路蜚骧。\n德意如何报称，短歌莫写毫芒。"
  ],
  [
    "朝中措",
    "李伯虎",
    "史君清德比清湘。\n妙政古相望。\n闲暇恩波万井，笑谈风月千章。\n殷勤劝驾，几人怀德，刻意胜骧。\n试问匣中长剑，也应增焕光芒。"
  ],
  [
    "千秋岁",
    "丘",
    "梅妆竹外。\n未洗唇红退。\n酥脸腻，檀心碎。\n临溪闲自照，爱雪春犹带。\n沙路晓，亭亭浅立人无对。\n似恨谁能会。\n迟见江头盖。\n和鼎事，终应在。\n落残知未免，韵胜何曾改。\n牵醉梦，随香欲渡三山海。"
  ],
  [
    "千秋岁",
    "丘",
    "征鸿天外。\n风急惊飞退。\n云彩重，窗声碎。\n初凝铺径絮，渐卷随车带。\n凝望处，巫山秀耸寒相对。\n高卧传都会。\n茅屋倾冠盖。\n空往事，今谁在。\n梅梢春意动，泽国年华改。\n楼上好，与君浩荡浮银海。"
  ],
  [
    "千秋岁",
    "丘",
    "窥檐窗外。\n酒力冲寒退。\n风絮乱，琼瑶碎。\n凌波争缭绕，点舞相萦带。\n应惬当，凝香燕寝佳人对。\n恰与花时会。\n小阻寻芳盖。\n犹自得，春多在。\n日烘梅柳竞，翠入山林改。\n但只恐，别离恨远如云海。"
  ],
  [
    "垂丝钓",
    "丘",
    "夕烽戍鼓。\n悲凉江岸淮浦。\n雾隐孤城，水荒沙聚。\n人共语。\n尽向来胜处。\n谩怀古。\n问柳津花渡。\n露桥夜月，吹箫人在何许。\n缭嫱望。\n粉黛成黄土。\n惟有江东注。\n都无虏。\n似旧时得否。"
  ],
  [
    "鹧鸪天",
    "丘",
    "怀抱环奇懒叩阍。\n朝阳独赋远人村。\n即看飞下芝封诏，会见趣归金马门。\n今夕饮，拼濡裙。\n一时尊俎尽诗人。\n唯馀阿买真才劣，醉後犹能写八分。"
  ],
  [
    "鹧鸪天",
    "丘",
    "陆海蓬壶自有山。\n光风霁月未应悭。\n但将歌舞酬佳节，却信阴晴是等闲。\n花照夜，烛烘盘。\n明年公更酒肠宽。\n奉陪黄伞传柑宴，莫望红妆拥座欢。"
  ],
  [
    "鹧鸪天",
    "丘",
    "准拟关门度一秋。\n强扶衰病起相酬。\n不辞酩酊还吹帽，自笑怯露头。\n江日晚，更迟留。\n争传五马足风流。\n论车载酒浑闲事，著笼藏花说未休。"
  ],
  [
    "鹧鸪天",
    "丘",
    "两两维舟近柳堤。\n菱歌迤逦过前溪。\n曲中自诉衷肠事，岸上行人那得知。\n金齿屐，翠云篦。\n女萝为带蕙为衣。\n惜花贪折归时晚，急桨相呼入翠微。"
  ],
  [
    "鹧鸪天",
    "丘",
    "玳瑁宴中见绿珠。\n淡然高韵胜施朱。\n揉兰雾蔷薇浅，半露冰肌玉不如。\n餐秀色，味肤腴。\n轻红端合与为奴。\n只愁宴罢翻成恨，赢得偏怜不似初。"
  ],
  [
    "夜行船",
    "丘",
    "水满平湖香满路。\n绕重城、藕花无数。\n小艇红妆，疏帘轻盖，烟柳画桥斜渡。\n恣乐追凉忘日暮。\n箫鼓动、月明人去。\n犹有清歌，随风迢递，声在芰荷深处。"
  ],
  [
    "夜行船",
    "丘",
    "一舸鸱夷云水路。\n贪游戏、悄忘尘数。\n明月长随，清风满载，那向急流争渡。\n邂逅占星来已暮。\n芝封待、却催归处。\n倚玉蒹葭，论文尊俎，回首笑谈何处。"
  ],
  [
    "夜行船",
    "丘",
    "飞舄朝天云作路。\n长安近、更无程数。\n梧竹当年，丝纶弈世，咫尺凤池平渡。\n青眼相逢何太暮。\n眉黄透、却愁君去。\n官事无多，丰年有暇，莫负赏心佳处。"
  ],
  [
    "夜行船",
    "丘",
    "万柄荷花红绕路。\n锦连空、望无层数。\n照水旌旗，临风鼓吹，行遍月桥烟渡。\n堪笑年华今已暮。\n身西上、梦魂东去。\n一曲亭边，五云门外，犹记最花多处。"
  ],
  [
    "临江仙",
    "丘",
    "天上玉卮称万寿，人间湛露初匀。\n种萱堂上阅青春。\n薰风频送喜，同日拜丝纶。\n班在蕊珠仙缀立，等闲历遍燕秦。\n紫皇先付与佳名。\n宜家更宜国，宜子又宜孙。"
  ],
  [
    "感皇恩",
    "丘",
    "时节近中秋，桂花天气。\n忆得熊罴梦呈瑞。\n向来三度，恨被一官萦系。\n今朝称寿，也休辞醉。\n斑衣戏彩，薄罗初试。\n华发双亲剩欢喜。\n功名荣贵，未要匆匆深计。\n一杯先要祝，千百岁。"
  ],
  [
    "蝶恋花",
    "丘",
    "梅子著花当献寿。\n得得天工，有意还知否。\n教在岁寒双雪後。\n长年不羡松筠茂。\n莫厌杯深歌舞奏。\n约略丝纶，正是来时候。\n富贵明年公自有。\n天香公烛黄封酒。"
  ],
  [
    "蝶恋花",
    "丘",
    "鼓吹东方天欲晓。\n打彻伊州，梅柳都开了。\n尽道鄞江春许早。\n使君未到春先到。\n号令只凭花信报。\n旗垒精明，家世临淮妙。\n遥想明年元夕好。\n玉人更著华灯照。"
  ],
  [
    "蝶恋花",
    "丘",
    "逼砌筠窗围小院。\n日照花枝，疏影重重见。\n金鸭无风香自暖。\n腊寒才比春寒浅。\n画景温温烘笔砚。\n闲把安西，六纸都临遍。\n茗碗不禁幽梦远。\n鹊来唤起斜阳晚。"
  ],
  [
    "一翦梅",
    "丘",
    "潇洒佳人淡淡妆。\n特地凌寒，秀出孤芳。\n雪为肌体练为裳。\n韵处天姿，不御铅黄。\n古样铜壶湿篆章。\n浅浸横斜，净几明窗。\n何妨三弄点苔苍。\n但有疏枝，依旧清香。"
  ],
  [
    "天仙子",
    "丘",
    "畏暑只嫌秋较晚。\n不道玉楼人渐远。\n此情那解却清凉，肠欲断。\n愁无限。\n安得冰壶还照眼。\n妙舞蹁跹歌宛转。\n走遍京华何处见。\n清眠无梦到西州，馀香浅。\n银钩软。\n唯仗锦书聊自遣。"
  ],
  [
    "朝中措",
    "丘",
    "晚风斜日折梅花。\n楼外卷残霞。\n领略一城春气，华灯十万人家。\n轻衫短帽，风前趁马，月下随车。\n道个小来脚定，那人笑隔笼纱。"
  ],
  [
    "朝中措",
    "丘",
    "几回相与叹高才。\n忽报驭风来。\n谁道亟朝天阕，更能同上春台。\n主人早晚，班联玉笋，行听连催。\n湖上饱赓新唱，思堂快泻深杯。"
  ],
  [
    "朝中措",
    "丘",
    "尊前宾主角多才。\n亦许我同来。\n诗思竞翻三峡，酒狂欲拗连台。\n身闲有限，莫辞光景，刻烛相催。\n沙路即看联辔，上林趁赏流杯。"
  ],
  [
    "菩萨蛮",
    "丘",
    "壶边击断歌无节。\n山川一带伤情切。\n依旧石头城。\n夕阳天外明。\n行人谁是侣。\n遗唱今何许。\n对酒转愁多。\n愁多奈酒何。"
  ],
  [
    "菩萨蛮",
    "丘",
    "秋声夜到秋香园。\n重帘拭卷都开遍。\n只似旧时香。\n更添些子黄。\n绮窗人共赋。\n犹忆分香句。\n别後几回秋。\n见花空复愁。"
  ],
  [
    "菩萨蛮",
    "丘",
    "云林带水山横阁。\n故人去尽添萧索。\n反照射微茫。\n临分愁夕阳。\n传柑当令节。\n连璧朝天阕。\n还有雁西飞。\n慰人新别离。"
  ],
  [
    "西江月",
    "丘",
    "恰好轻篷短棹，绝胜锦缆牙樯。\n一声横笛起微茫。\n十里红莲步障。\n小待山头吐月，何妨说剑杯长。\n更看风露洗湖光。\n水底金盘滉漾。"
  ],
  [
    "西江月",
    "丘",
    "明日又还重九，黄昏小雨疏风。\n菊英萸糁一尊同。\n付与今宵号梦。\n寒意梧桐叶上，客愁画角声中。\n小楼何日却从容。\n千里此情应共。"
  ],
  [
    "梅弄影",
    "丘",
    "雨晴风定。\n一任春寒逞。\n要勒群芳未醒。\n不废梅花，晚来妆面靓。\n曲阑斜凭。\n水栏临清镜。\n翠竹箫骚相映。\n付与幽人，巡池看弄影。"
  ],
  [
    "诉衷情",
    "丘",
    "东风罨岸进船难。\n酒醒篆香残。\n不堪客里无绪，那更晚来寒。\n思往事，耿无眠。\n掩屏山。\n夜深人静，何处一声，月子弯弯。"
  ],
  [
    "诉衷情",
    "丘",
    "素衣苍狗不成妍。\n何意妒蝉娟。\n不知高处难掩，终自十分圆。\n涵万象，独当天。\n照无边。\n乾坤呈露，何况人间，大地山川。"
  ],
  [
    "诉衷情",
    "丘",
    "芙蓉深径小肩舆。\n相并语徐徐。\n红妆著处迎笑，遮路索踟蹰。\n锦步障，绣储胥。\n绕重湖。\n更添月照，人面花枝，疑在蓬壶。"
  ],
  [
    "诉衷情",
    "丘",
    "十分风味似诗人。\n有些子太清生。\n只应最嫌俗子，消瘦却盈盈。\n风乍静，雪初晴。\n月微明。\n泊然疏淡，莫是无情，作个关情。"
  ],
  [
    "锦帐春",
    "丘",
    "翠竹如屏，浅山如画。\n小池面、危桥一跨。\n著棕亭临水，宛然郊野。\n竹篱茅舍。\n好是天寒，倍添幽雅。\n正雪意、垂垂欲下。\n更朦胧月影，弄明初夜。\n梅花动也。"
  ],
  [
    "谒金门",
    "丘",
    "风又雨。\n吹面落花红舞。\n把酒不禁春思苦。\n别离闻杜宇。\n叠嶂楼头佳处。\n犹想襞笺容与。\n思入云山便好语。\n莫辞频寄取。"
  ],
  [
    "谒金门",
    "丘",
    "槐阴绿。\n帘卷翠屏山曲。\n照眼冰壶寒并玉。\n赐衣便雾縠。\n熊梦又惊初卜。\n好在掖垣梧竹。\n应讶人归犹未速。\n已颁新诏墨。"
  ],
  [
    "谒金门",
    "丘",
    "罗袖薄。\n玉臂镂花金约。\n起晚欠伸莲步弱。\n倚床娇韵恶。\n独自青楼珠箔。\n怎向日长花落。\n门掩东风春寂寞。\n误人瞋喜鹊。"
  ],
  [
    "谒金门",
    "丘",
    "花雨润。\n烟锁玉炉香韵。\n笑度华年春不尽。\n寿觞寒食近。\n甲子才周一瞬。\n争羡珠颜青鬓。\n咫尺朝元仙路稳。\n碧云新有信。"
  ],
  [
    "好事近",
    "丘",
    "空涧落鸣泉，千骑雨霖衣铁。\n金奏欲终人醉，有玉声清越。\n夜深纤手怯轻寒，馀韵寄愁绝。\n玉树梦回何处，但满庭霜月。"
  ],
  [
    "好事近",
    "丘",
    "整整一冬晴，雨後不论朝夕。\n麦陇救得一半，莫妨他寒食。\n试看天气定乘除，宽更待三日。\n桃李且须宁耐，有无边春色。"
  ],
  [
    "浣溪沙",
    "丘",
    "铁锁星桥永夜通。\n万家帘幕度香风。\n俊游人在笑声中。\n罗绮十行眉黛绿，银花千炬簇莲红。\n座中争看黑头公。"
  ],
  [
    "浣溪沙",
    "丘",
    "胜子幡儿袅鬓云。\n钗头绝唱旧曾闻。\n江城喜见又班春。\n拂柳和风初有信，欺梅残雪已无痕。\n只应笑语作春温。"
  ],
  [
    "浪淘沙",
    "丘",
    "潇洒无湖仙。\n踏遍尘寰。\n吟哦长忆两松闲。\n邂逅天涯还一笑，璧合珠连。\n风采照衰残。\n妙语冷然。\n妓围香暖簇金蝉。\n端为故人情未减，醉玉颓山。"
  ],
  [
    "定风波",
    "丘",
    "月殿移根入帝乡。\n风流犹是旧时妆。\n猩血染成丹杏脸。\n浓点。\n郁金笼就赭衣黄。\n浪说锦城元自少。\n不道。\n只今何啻五枝芳。\n试问司花谁是主。\n传语。\n且烦都与十分香。"
  ],
  [
    "卜算子",
    "丘",
    "翠被怯轻寒，花气撩幽梦。\n梦蹑飞云驾彩鸾，惊觉花枝动。\n宿酒未全醒，屋角闻晴。\n爱著荼䕷彻骨香，嗅了还重□。"
  ],
  [
    "柳梢青",
    "丘",
    "风佩珊珊。\n云屏曲曲，愁绝春悭。\n无奈馀寒。\n半醒宿酒，御夹成单。\n深沈院落人闲。\n凭阑处、眉颦黛残。\n彩笔慵拈。\n新声微度，兴入云山。"
  ],
  [
    "点绛唇",
    "丘",
    "花落花开，等闲不管流年度。\n旧游何处。\n浅立空凝伫。\n惊拍栏干，忍见春将暮。\n凭风絮。\n为人飞去。\n散作愁无数。"
  ],
  [
    "醉花阴",
    "丘",
    "碧玉槎桠金粟小。\n山路惊秋老。\n倒倚湿寒烟，似怯秋风，阁泪啼清晓。\n铜壶冷浸宜深窈。\n人试新妆巧。\n云鬓一枝斜，小阁幽窗，是处都香了。"
  ],
  [
    "愁倚阑・春光好",
    "丘",
    "风雨骤，妒花黄。\n忽斜阳。\n急手打开君会否，是伊凉。\n深深密密传觞。\n似差胜、落帽清狂。\n满引休辞还醉倒，却何妨。"
  ],
  [
    "如梦令",
    "丘",
    "门外绮罗入绣。\n堂上华灯入昼。\n领略一番春，共醉连宵歌酒。\n今後。\n今後。\n如此遨头少有。"
  ],
  [
    "如梦令",
    "丘",
    "小小峰峦对起。\n芳树重重相倚。\n清溜绕阶除，聊备一池春水。\n游戏。\n游戏。\n适意随缘足矣。"
  ],
  [
    "太常引",
    "丘",
    "憎人虎豹守天关。\n嗟蜀道、十分难。\n说与沐猴冠。\n这富贵、於人怎谩。\n忘形尊俎，能言桃李，日日在东山。\n不醉有馀欢。\n唱好个、风流谢安。"
  ],
  [
    "南歌子",
    "朱颜",
    "影落三秋月，寒生六月霜。\n是谁幻出玉。\n乞与一枝和雪、钓漓湘。\n劲节依琳馆，虚心漏草堂。\n笔端元自有雌黄。\n疑是化龙蜚到、葛仙旁。"
  ],
  [
    "醉桃源・阮郎归",
    "吕胜己",
    "山翁可是爱登台。\n看云日几回。\n恨无语似谪仙才。\n空教云去来。\n思往事，引深杯。\n长歌感壮怀。\n霜风晚下扫阴霾。\n天心宝鉴开。"
  ],
  [
    "醉桃源・阮郎归",
    "吕胜己",
    "马蹄西路赏春妍。\n重来十五年。\n好山如带水如环。\n红楼罨画闲。\n人易老，景如前。\n停杯俯逝川。\n归舟回首望云烟。\n秦人隔洞天。"
  ],
  [
    "醉桃源・阮郎归",
    "吕胜己",
    "去年手种十株梅。\n而今犹未开。\n山翁一日走千迥。\n今朝蝶也来。\n高树杪，暗香微。\n悭香越恼怀。\n更烧银烛引春回。\n英英露粉腮。"
  ],
  [
    "蝶恋花",
    "吕胜己",
    "墙角栽梅分两下。\n夹竹穿松，巧傍柴门亚。\n不似西湖明月夜。\n展开一片江南画。\n老子寻芳心已罢。\n为爱孤高，结约如莲社。\n清静界中观物化。\n憧憧门外驰车马。"
  ],
  [
    "蝶恋花",
    "吕胜己",
    "天际行云红一缕。\n无尽青山，江水悠悠去。\n更上层楼凭远处。\n凄凉今古悲三楚。\n心事多端谁共语。\n酒醒愁来，望望家何所。\n薄宦漂零成久旅。\n天涯却羡鸿遵渚。"
  ],
  [
    "蝶恋花",
    "吕胜己",
    "姑射真仙蓬海会。\n驭气乘龙，作意游方外。\n冬後翦花飞素彩。\n腊前陨璞抛团块。\n幂幂锦云相映带。\n川谷林峦，混一乾坤大。\n白玉装成全世界。\n江湖点染微瑕颣。"
  ],
  [
    "蝶恋花",
    "吕胜己",
    "屈指瓜期犹渺渺。\n羡子征鞍，去上长安道。\n到得故园春正好。\n桃腮杏脸迎门笑。\n闻道难兄登显要。\n雁子云宵，花萼应同调。\n旧恨新愁须拼了。\n功名趁取方年少。"
  ],
  [
    "蝶恋花",
    "吕胜己",
    "眼约心期常未足。\n邂逅今朝，暂得论心曲。\n忽堕鲛珠红簌簌。\n双眸翦水明如烛。\n可恨匆匆归去速。\n去去行云，望断凄心目。\n何似当初情未熟。\n免教添得愁千斛。"
  ],
  [
    "蝶恋花",
    "吕胜己",
    "天色沈沈云色赭。\n风扰阴寒，浩荡吹平野。\n万斛珠玑天弃舍。\n长空撒下鸣鸳瓦。\n玉女凝愁金阕下。\n褪粉残妆，和泪轻挥洒。\n欲降尘凡飙驭驾。\n翩翩白凤先来也。"
  ],
  [
    "长相思",
    "吕胜己",
    "体夭夭。\n步飘飘。\n绶带金泥缕绛绡。\n珑璁趁步摇。\n浅霞消。\n两峰遥。\n斜插层楼金系腰。\n花羞人面娇。"
  ],
  [
    "长相思",
    "吕胜己",
    "展颦蛾。\n抹流波。\n并插玲珑碧玉梭。\n松分两髻螺。\n晓霜和。\n冻轻呵。\n拍罢阳春白雪歌。\n偎人春意多。"
  ],
  [
    "长相思",
    "吕胜己",
    "冒寒吹。\n访琼姬。\n行到青山遇玉肌。\n凝情欲待谁。\n山疏篱。\n手同携。\n踏月随香清夜归。\n乘欢拨冻醅。"
  ],
  [
    "浣溪沙",
    "吕胜己",
    "浅著铅华素净妆。\n翩跹翠袖拂云裳。\n傍人作意捧金觞。\n曲度清悲云冉冉，花飞零乱月茫茫。\n梦回人去似高唐。"
  ],
  [
    "浣溪沙",
    "吕胜己",
    "直系腰围鹤间霞。\n双垂项帕凤穿花。\n新妆全学内人家。\n惠性芳心谁得似，饶嗔□恶也还他。\n只消凡事与饶些。"
  ],
  [
    "清平乐",
    "吕胜己",
    "红尘久住。\n仙驭凌波去。\n本似行云无定处。\n那更腊残风雨。\n瑶芳片片轻飞。\n但留青子栾枝。\n孤负岁寒幽意，如今却与春宜。"
  ],
  [
    "清平乐",
    "吕胜己",
    "灵心暗属。\n髻垒黄金粟。\n寂静虚堂情不足。\n微步徘徊山麓。\n蕊珠宫里新妆。\n生香全似瑶芳。\n应为莺花留恋，人间暂歇鸾凤。"
  ],
  [
    "谒金门",
    "吕胜己",
    "花满树。\n两个黄鹂相语。\n恰似碧城双玉女。\n对歌还对舞。\n可惜娟娟楚楚。\n同伴彩云归去。\n居士心如泥上絮。\n那能无恨处。"
  ],
  [
    "谒金门",
    "吕胜己",
    "嗟久客。\n又见他乡寒食。\n流水断桥春寂寂。\n孤村烟火息。\n白去红飞无迹。\n千树总成新碧。\n醉里伤春愁似织。\n东风欺酒力。"
  ],
  [
    "谒金门",
    "吕胜己",
    "芳思切，旧事不堪重说。\n浓露凝香花喷血。\n花心双蛱蝶。\n燕语莺啼都歇。\n又过清明时节。\n记得离歌三两阕。\n未歌先哽咽。"
  ],
  [
    "谒金门",
    "吕胜己",
    "花满树。\n两个黄鹂相语。\n恰似碧城双玉女。\n对歌还对舞。\n可惜娟娟楚楚。\n同伴彩云归去。\n居士心如泥上絮。\n那能无恨处。"
  ],
  [
    "谒金门",
    "吕胜己",
    "嗟久客。\n又见他乡寒食。\n流水断桥春寂寂。\n孤村烟火息。\n白去红飞无迹。\n千树总成新碧。\n醉里伤春愁似织。\n东风欺酒力。"
  ],
  [
    "谒金门",
    "吕胜己",
    "芳思切，旧事不堪重说。\n浓露凝香花喷血。\n花心双蛱蝶。\n燕语莺啼都歇。\n又过清明时节。\n记得离歌三两阕。\n未歌先哽咽。"
  ],
  [
    "谒金门",
    "吕胜己",
    "春又过。\n那更雨摧风挫。\n留得浅红三两朵。\n竹梢烟雾锁。\n把酒对花危坐。\n多病多愁都可。\n舞蝶游蜂迷道左。\n惜春忙似我。"
  ],
  [
    "谒金门",
    "吕胜己",
    "秋夜静。\n屋上狂风初定。\n两两啼蛄相答应。\n灯蛾摇烛影。\n枕上鸡声遥听。\n起舞良宵偏永。\n明日谩寻弓剑整。\n衰颜重揽镜。"
  ],
  [
    "谒金门",
    "吕胜己",
    "芳信拆。\n漏泄东君消息。\n帝殿宝炉烟未熄。\n龙香飘片白。\n点缀枯梢的皪。\n疏影摇荡寒碧。\n指与纤纤教自摘。\n枝横云鬓侧。"
  ],
  [
    "谒金门",
    "吕胜己",
    "天气暖。\n开了荼䕷一半。\n红日迟迟风拂面。\n阶前花影乱。\n俊雅风流不见。\n定被莺花留恋。\n千尺游丝舒又。\n系人心上线。"
  ],
  [
    "谒金门",
    "吕胜己",
    "歌罢奏。\n敛步拂开罗袖。\n宝扇轻摇香汗透。\n软香沾素手。\n小立偎人良久。\n一寸娇波横溜。\n心事未言眉已皱。\n无端催劝酒。"
  ],
  [
    "南乡子",
    "吕胜己",
    "斗笠棹边舟。\n碧水湾头放自流。\n尽日垂丝鱼不上，优游。\n更觉心松奈得愁。\n行客语沧洲。\n笑道渔翁太拙休。\n万事要求须有道，何由。\n教与敲针换曲钩。"
  ],
  [
    "南乡子",
    "吕胜己",
    "纵棹越溪船。\n破浪冲涛到碧湾。\n种就长堤千亩竹，无边。\n插玉屯云满渭川。\n平日乐归田。\n不恋荣华不慕仙。\n得个容身栖隐处，宽闲。\n每日江边理钓竿。"
  ],
  [
    "减字木兰花",
    "吕胜己",
    "烟云变化。\n面面青山如展画。\n俯对平川。\n野水烟村远接天。\n有时纵目。\n景物繁华观不足。\n月下风头。\n一曲清讴博见楼。"
  ],
  [
    "江城子",
    "吕胜己",
    "年年腊後见冰姑。\n玉肌肤。\n点琼酥。\n不老花荣，经岁转敷腴。\n向背稀稠如画里，明月下、影疏疏。\n江南有客问征途。\n寄音书。\n定来无。\n且傍盆池，巧石倚浮图。\n静对北山林处士，妆点就、小西湖。"
  ],
  [
    "江城子",
    "吕胜己",
    "一钩新月下庭西。\n绣帘低。\n漏声迟。\n小宴幽欢，依约似当时。\n娇盼注人都不语，眉黛蹙，鬓云。\n街槐阴下玉骢嘶。\n苦相催。\n醉中归。\n可惜明朝，秋色满东篱。\n只恐又成轻别也，情脉脉，恨凄凄。"
  ],
  [
    "卜算子",
    "吕胜己",
    "人事几时穷，我性偏宜静。\n世上谁无富贵心，到了须由命。\n闲里且偷安，醉後休教醒。\n醉里高歌妙入神，妙处君须听。"
  ],
  [
    "卜算子",
    "吕胜己",
    "梅蕾破香时，雪後交光夜。\n何处飞来两玉蛾，体态双闲雅。\n纵目碧城楼，劝酒留云榭。\n唱底仙家古道情，分付知音者。"
  ],
  [
    "瑞鹧鸪",
    "吕胜己",
    "与君蹑足共凭阑。\n俯视周回四面山。\n目静鲁邦心渺渺，气吞梦泽意闲闲。\n烟云变化更明晦，乌鹊忘机互往还。\n唤取黄尘冠盖客，暂来徙倚片时间。"
  ],
  [
    "瑞鹧鸪",
    "吕胜己",
    "几时芟棘翦蒿蓬。\n付我天然地一弓。\n乔木茂林森耸耸，遥岑叠嶂碧重重。\n水心台榭超尘表，楼上乾坤跨域中。\n黄鹤巴陵千古事，那知不是此衰翁。"
  ],
  [
    "感皇恩",
    "吕胜己",
    "秋意满江湖，雨轻风熟。\n上水扁舟片帆速。\n远山低岸，贪看浅红深绿。\n不知回柁尾，沧湾宿。\n推枕起来，举杯相属。\n休叹风尘为微禄。\n几年行路，但觉登临不足。\n且翻楚调入，清江曲。"
  ],
  [
    "临江仙",
    "吕胜己",
    "忽忆裴公台上去，远空秋气棱棱。\n万山一水秀还明。\n此时三楚客，何意续骚经。\n爱竹子犹参杖履，能诗候喜同登。\n赓酬不尽古今情。\n清风生白尘，侧月照疏星。"
  ],
  [
    "好事近",
    "吕胜己",
    "风景好樵川，郭外三洲烟渚。\n过尽古今清逸，奈天公不与。\n地灵人意会符同，留待烟霞侣。\n一棹轻舟开岸，弄滩声风雨。"
  ],
  [
    "好事近",
    "吕胜己",
    "宿面浅匀妆，梅粉旋生春色。\n绣草冠儿宫样，系丁香新缬。\n凤檀槽上四条弦，轻□□□攧。\n恰似寻阳江畔，话长安时节。"
  ],
  [
    "鹊桥仙",
    "吕胜己",
    "银花千里，玉阶三尺，远近高低一色。\n天公今岁被诗催，特地放、冬前四白。\n梅梢竹外，频频轻撼，嫌乱瑶芳素质。\n耐寒相对不胜清，毡帐底、偎红未得。"
  ],
  [
    "柳梢青",
    "吕胜己",
    "叶下云行，亭皋风静，凉雨丝丝。\n断雁孤鸣，寒蛩相应，寂寂书帏。\n蒲团纸帐兰台。\n梦不到、邯郸便回。\n蚁穴荣华，人间功业，都恼人怀。"
  ],
  [
    "鹧鸪天",
    "吕胜己",
    "竹树萧萧屋数椽。\n平湖漫漫纳通川。\n有时竹杖芒鞋至，醉著山光水色间。\n成小隐，未经年。\n功名夷路稳加鞭。\n逢时且数中书考，他日还寻独乐园。"
  ],
  [
    "鹧鸪天",
    "吕胜己",
    "记得追游故老家。\n红莲幕府在长沙。\n放船桥口秋随月，走马春园夜踏花。\n思往昔，谩咨磋。\n几番魂梦转天涯。\n葵轩老子今何在，岳麓风雩噪暮鸦。"
  ],
  [
    "鹧鸪天",
    "吕胜己",
    "一夜春寒透锦帏。\n满庭花露起多时。\n垒金梳子双双耍，铺翠花儿袅袅垂。\n人去後，信来稀。\n等闲屈指数归期。\n门前恰限行人至，喜鹊如何圣得知。"
  ],
  [
    "鹧鸪天",
    "吕胜己",
    "日日楼心与画眉。\n松分蝉翅黛云低。\n象牙白齿双梳子，驼骨红纹小棹篦。\n朝暮宴，浅深杯。\n更阑生怕下楼梯。\n徐娘怪我今疏懒，不及庐郎年少时。"
  ],
  [
    "鹧鸪天",
    "吕胜己",
    "纸帐虚明好醉眠。\n博山轻袅水沉烟。\n了知世上都如梦，须信壶中别有天。\n知我者，为君言。\n道人有个好因缘。\n丹成有日归云路，且最梅花作地仙。"
  ],
  [
    "点绛唇",
    "吕胜己",
    "满路梅花，为谁开遍春风萼。\n短亭萧索。\n草草传杯酌。\n送子先归，我羡辽东鹤。\n他年约。\n瘦藤芒履。\n共子同丘壑。"
  ],
  [
    "点绛唇",
    "吕胜己",
    "日月无根，循环常共天难老。\n世间扰扰。\n只见闲烦恼。\n满酌高吟，便是今生了。\n还知道。\n旧时官好。\n几个新华表。"
  ],
  [
    "点绛唇",
    "吕胜己",
    "一叶扁舟，浮家来向江边住。\n这回归去。\n作个渔樵侣。\n不挂征帆，也莫遥双橹。\n天涯路。\n云山烟渚。\n总是留人处。"
  ],
  [
    "点绛唇",
    "吕胜己",
    "桂子飘香，江南秋老霜风作。\n自怜漂泊。\n几度伤离索。\n孤馆迢迢，满引村醪酌。\n情无著。\n好音难托。\n又失黄花约。"
  ],
  [
    "点绛唇",
    "吕胜己",
    "瑞气盈门，神仙谪下看看到。\n已知消耗。\n弧矢呈祥了。\n种德阴功，自有多男报。\n还知道。\n果生蓬岛。\n不比人间早。"
  ],
  [
    "霜天晓角",
    "吕胜己",
    "晓来风作。\n病怯春衫薄。\n郭外溪山明秀，红尘里、自拘缚。\n村酒频斟酌。\n野花遍绰约。\n十载人非物是，惊回首、梦初觉。"
  ],
  [
    "虞美人",
    "吕胜己",
    "疏风摆撼芙蓉沼。\n垅上梅英小。\n谁家姊妹去寻芳。\n粉面云鬟参杂、汉宫妆。\n邯郸奏罢宫中乐。\n邂逅同杯酌。\n老来花酒制颓龄。\n为爱嫣然娇靥、斗盈盈。"
  ],
  [
    "虞美人",
    "吕胜己",
    "年年冬後心情快。\n常是留宾醉。\n尊前笑靥粲金钿。\n更有半黄枨橘、满堆磐。\n人人爱道休官去。\n总是闲言语。\n古今文士与贤才。\n为甚独高陶令、赋归来。"
  ],
  [
    "虞美人",
    "吕胜己",
    "横波清翦西湖水。\n黛拂吴山翠。\n藕丝衫子水沈香。\n坐久冰肌玉骨、起微凉。\n金徽泛柳听佳句。\n叠叠胎仙舞。\n曲终松下小磐桓。\n风露泠泠、直欲便骖鸾。"
  ],
  [
    "菩萨蛮",
    "吕胜己",
    "遥山几叠天边碧。\n故教遮断天涯客。\n楼倚暮云端。\n春风罗袖寒。\n与君千里别。\n共此关山月。\n皓月一般明。\n君心怎敢凭。"
  ],
  [
    "菩萨蛮",
    "吕胜己",
    "岭猿啸罢千山碧。\n小庵虚室团团白。\n庵在小山头。\n从来少客游。\n道人方打坐。\n举袖来迎我。\n问我此来因。\n拈花与道人。"
  ],
  [
    "南歌子",
    "吕胜己",
    "湛露凉亭馆，香风散芰荷。\n晚来月色似金波。\n间绿围红、同伴雪儿歌。\n年少风流足，情深欢会多。\n佳人月下拜嫦娥。\n不似隔年牛女、望星河。"
  ],
  [
    "如梦令",
    "吕胜己",
    "花上娇莺哑咤。\n著色江南图画。\n可惜好春风，有酒无人同把。\n拚舍。\n拚舍。\n独醉好天良夜。"
  ],
  [
    "如梦令",
    "吕胜己",
    "王谢堂前旧燕。\n毕竟情高意远。\n只恐宠恩深，後会不教人见。\n深劝。\n深劝。\n不枉追欢一遍。"
  ],
  [
    "如梦令",
    "吕胜己",
    "梅雪渐当时候。\n访问全无消耗。\n凭杖小阳春，催取南枝先到。\n然後。\n然後。\n雪月交光同照。"
  ],
  [
    "西江月",
    "吕胜己",
    "日日齐眉举案，年年劝酒持觥。\n今年著意寿卿卿。\n幼稚绵绵可庆。\n官冷未尝贫贱，家肥胜似功名。\n所为方便合人情。\n管取前途更永。"
  ],
  [
    "渔家傲",
    "吕胜己",
    "长记浔阳江上宴。\n庚公楼上凭阑遍。\n北望淮山连楚甸。\n真伟观。\n中原气象依稀见。\n漂泊江湖波浪远。\n依然身在蛮溪畔。\n愁里不知时节换。\n春早晚。\n杜娟声里飞花满。"
  ],
  [
    "渔家傲",
    "吕胜己",
    "闻道西洲梅已放。\n几时乘兴同寻访。\n稚子携壶翁策杖。\n徐徐往。\n青山绿水皆堪赏。\n满月当空川晃晃。\n却呼艇子遥双桨。\n几阵浓香新酝酿。\n波溶漾。\n宛然身在西湖上。"
  ],
  [
    "渔家傲",
    "吕胜己",
    "特为梅花来渭水。\n有人折得横梢至。\n粉毖香悭春意未。\n多应是。\n江南信息争先寄。\n水绿山青风日美。\n此时正惬幽人意。\n驱使风光佳句里。\n□满纸。\n却将旧日诗词比。"
  ],
  [
    "杏花天",
    "吕胜己",
    "当年悔我抛生计。\n趁升斗、蛮乡远地。\n谁知事向无心起。\n回首邯郸梦里。\n风雪满□□□□。\n最好处、吴头楚尾。\n青山本是强人意。\n更时见、梅花助美。"
  ],
  [
    "感皇恩",
    "唐致政",
    "君欲问予年，八十有七。\n百岁十分尚留一。\n世间滋味，尝尽酸碱苦涩。\n时今倒食蔗、无甜汁。"
  ],
  [
    "浣溪沙",
    "楼锷",
    "夏半阳乌景最长。\n小池不断藕花香。\n电影雷声催急雨，十分凉。\n芡剥明珠随意嚼，瓜分琼玉趁时尝。\n双枪堂深新酿好，且传觞。"
  ],
  [
    "西江月",
    "梁安世",
    "南国秋光过二，宾鸿未带初寒。\n洞中驼褐已嫌单。\n洞口犹须挥扇。\n夕照千峰互见，晴空万象都还。\n羡他渔艇系澄湾。\n枕玻璃一片。"
  ],
  [
    "踏莎行",
    "赵长卿",
    "柳暗披风，桑柔宿雨。\n一番绿遍江头树。\n莺花已过苦无多，看看又是春归去。\n病酒情怀，光阴如许。\n闲愁俏没安排处。\n新来著意与兜笼，身心苦役伊知否。"
  ],
  [
    "南歌子",
    "赵长卿",
    "春色烘衣暖，宫梅破鼻香。\n尽驱和气入兰堂。\n又是轻云微雨、下巫阳。\n酒带欢情重，醺醺气味长。\n晚来拂拭略梳妆。\n笑指一钩新月、上迥廊。"
  ],
  [
    "蝶恋花",
    "赵长卿",
    "宿雨新晴天色好。\n李夭桃，一霎都开了。\n燕子归来深院悄。\n柳绵铺迳无人扫。\n咫尺莺花还又老。\n绿入闲阶，只有青青草。\n参揣前期谁可表。\n此情不语知多少。"
  ],
  [
    "鹧鸪天",
    "赵长卿",
    "镂玉裁琼莫比香。\n娉婷枝上殢春光。\n风流别有千般韵，割舍昏沈入醉乡。\n蜂共蝶，尽乾忙。\n檀心知未肯寻常。\n从来诗苦人消瘦，乞与幽窗富锦囊。"
  ],
  [
    "鹧鸪天",
    "赵长卿",
    "蜂蜜酿成花已飞。\n海棠次第雨胭脂。\n园林检点春归也，只有萦风柳带垂。\n情默默，恨依依。\n可人天气日长时。\n东风恰好寻芳去，何事驱弛作别离。"
  ],
  [
    "江神子・江城子",
    "赵长卿",
    "年年长见傲寒林。\n压群英。\n有馀清。\n曾被芳心，红日恼诗情。\n玉质暗香无限意，偏婉娩，尽轻盈。\n今年潇洒照歧亭。\n更芳馨。\n也峥嵘。\n无奈多情，终是惜飘零。\n谁与东君收拾取，怕风雨，挫瑶琼。"
  ],
  [
    "南歌子",
    "赵长卿",
    "春思浓如酒，离心乱似绵。\n一川芳草绿生烟。\n客里因循、重过艳阳天。\n屈指归期近，愁眉泪洒然。\n无端还被此情牵。\n为问桃源、还有再逢缘。"
  ],
  [
    "临江仙",
    "赵长卿",
    "忆昔去年花下饮，团栾争看酴醾。\n酒浓花艳两相宜。\n醉中尝记得，裙带写新诗。\n还是春光惊已暮，此身犹在天涯。\n断肠无奈苦相思。\n忧心徒耿耿，分付与他谁。"
  ],
  [
    "青玉案",
    "赵长卿",
    "天涯目断江南路。\n见芳草，迷风絮。\n绿暗花梢春几许。\n小桃寂寞，海棠零乱，飞尽胭脂雨。\n子规声里山城暮。\n月挂西南梦回处。\n满抱离愁推不去。\n双眉百皱，寸肠千缕，若事凭鳞羽。"
  ],
  [
    "蝶恋花",
    "赵长卿",
    "芍药开残春已尽。\n红浅香乾，蝶子迷花阵。\n阵是清和人正困。\n行云散後空留恨。\n小字金书频与问。\n意曲心诚，未必他能信。\n千结柔肠愁寸寸。\n钿钗几日重相近。"
  ],
  [
    "虞美人",
    "赵长卿",
    "江梅虽是孤芳早。\n争似酴好。\n凡红飞尽草妻迷。\n婀娜枝头才见、细腰肢。\n玉容消得仙源惜。\n满架香堆白。\n檀心应共酒相宜。\n割舍花前猛饮、倒金卮。"
  ],
  [
    "虞美人",
    "赵长卿",
    "冰塘浅绿生芳草。\n枝上青梅小。\n柳眉愁黛为谁开。\n似向东君、喜见故人来。\n碧桃销恨犹堪爱。\n妃子今何在。\n风光小院酒尊同。\n向晚一钩新月、落花风。"
  ],
  [
    "江神子・江城子",
    "赵长卿",
    "小溪清浅照孤芳。\n蕊珠娘。\n暗传香。\n春染粉容，清丽傅宫妆。\n金缕翠蝉曾记得，花密密、过雕墙。\n而今冷落水云乡。\n念平康。\n转情伤。\n梦断巫云，空恨楚襄王。\n冰雪肌肤消瘦损，愁满地、对斜阳。"
  ],
  [
    "临江仙",
    "赵长卿",
    "春事犹馀十日，吴蚕早已三眠。\n多情忍对落花前。\n酴飘暖雪，荷叶媚晴天。\n香淡无心浸酒，绿浮可意邀船。\n时光堪恨也堪怜。\n单衣三月暮，歌扇一番圆。"
  ],
  [
    "青玉案",
    "赵长卿",
    "去年社日东风里。\n向三径、开桃李。\n脆管危弦随意起。\n绿阴红影，暖香繁蕊，伴我醺醺醉。\n今年社日空垂泪。\n客舍看花甚情意。\n江上危楼愁独倚。\n欲将心事，巧凭来燕，说与人憔悴。"
  ],
  [
    "南歌子",
    "赵长卿",
    "枝上红飞尽，梢头绿已匀。\n游丝柳絮媚青春。\n向晚暖风帘幕、练光新。\n春已匆匆去，那堪话别情。\n刘郎几日便登程。\n告你觅些欢笑、送行人。"
  ],
  [
    "醉落魄・一斛珠",
    "赵长卿",
    "麦畦匀绿。\n枝头屑屑飞梅玉。\n伤心何事人南北。\n断尽回肠，忍听阳关曲。\n倚窗青荫亭亭竹。\n好风敲动声相续。\n夜阑怕见银台烛。\n会得离情，他也泪速速。"
  ],
  [
    "点绛唇",
    "赵长卿",
    "密雨随风，咋来一夜檐声溜。\n奈何。\n官路梅花瘦。\n赋得多情，怕到春时候。\n如今一病非因酒。\n试问君知否。"
  ],
  [
    "点绛唇",
    "赵长卿",
    "春到垂杨，嫩黄染就金丝软。\n丽晴新暖。\n涌翠千山远。\n为甚年年，眉向东风展。\n闲消遣。\n欲归犹懒。\n渔笛天将晚。"
  ],
  [
    "点绛唇",
    "赵长卿",
    "轻暖轻寒，赏花天气春将半。\n柳摇金线。\n求友莺相唤。\n玉腕蛾眉，意眼频频眄。\n歌喉软。\n玉卮受劝。\n一醉应相拼。"
  ],
  [
    "点绛唇",
    "赵长卿",
    "夜雨如倾，满溪添涨桃花水。\n落红铺地。\n枝上堆浓翠。\n去年如今，常伴酴醉。\n今年里。\n离家千里。\n独猛东风泪。"
  ],
  [
    "点绛唇",
    "赵长卿",
    "啼鸟喃喃，恨春归去春谁管。\n日和风暖。\n绿暗闲庭院。\n还忆当年，绮席新相见。\n人已远。\n水流云散。\n空结多情怨。"
  ],
  [
    "鹧鸪天",
    "赵长卿",
    "弱质纤姿俪素妆。\n水沈山麝郁幽香。\n直疑姑射来天上，要恼人间傅粉郎。\n简酿酒，枕为囊。\n更馀风味胜糖霜。\n肯如红紫空姚冶，谩惹游蜂戏蝶忙。"
  ],
  [
    "鹧鸪天",
    "赵长卿",
    "玉容应不羡梅妆。\n檀心特地赛炉香。\n半臧密叶墙头女，勾引酡颜马上郎。\n樽乏酒，且倾囊。\n蟹螯糟熟似黏霜。\n一年光景浑如梦，可惜人生忙处忙。"
  ],
  [
    "鹧鸪天",
    "赵长卿",
    "洗尽铅华不著妆。\n一般真色自生香。\n飘飘何处凌波女，故故相迎马上郎。\n寻谱谍，发诗囊。\n绝胜梅萼嫁冰霜。\n故山寒食依然在，句引东坡旅兴忙。"
  ],
  [
    "鹧鸪天",
    "赵长卿",
    "镂玉裁琼学靓妆。\n不须沈水自然香。\n好随梅蕊妆宫额，肯似桃花误阮郎。\n羞傅粉，贱香囊。\n何劳傲雪与凌霜。\n新来句引无情眼，拼为东风一晌忙。"
  ],
  [
    "鹧鸪天",
    "赵长卿",
    "绰约肌肤巧样妆。\n风流元自有清香。\n未应傅粉疑平叔，却笑荷花似六郎。\n浮蚁瓮，入诗囊。\n学人消瘦怯风霜。\n午窗一枕庄周梦，甘作花心粉蝶忙。"
  ],
  [
    "探春令",
    "赵长卿",
    "去年元夜，正钱塘，看天街灯烛。\n闹蛾儿转处，熙熙语笑，百万红妆女。\n今年肯把轻辜负。\n列荧煌千炬。\n趁闲身未老，良辰美景，款醉新歌舞。"
  ],
  [
    "小重山",
    "赵长卿",
    "清晚窗前杜宇啼。\n游仙惊梦醉，断魂迷。\n起来窗下看盆池。\n伤春去，消瘦不胜衣。\n柳陌记年时。\n行云音信杳、与心违。\n空教攒恨入双眉。\n人已远，红叶莫题诗。"
  ],
  [
    "小重山",
    "赵长卿",
    "绿示阴阴春已休。\n群花飘尽也，不胜愁。\n游丝飞絮两悠悠。\n迷芳草，日暖雨初收。\n深院小迟留。\n好香烧一炷，细烟浮。\n更听羯鼓打梁州。\n恼人处，宿酒尚扶头。"
  ],
  [
    "菩萨蛮",
    "赵长卿",
    "梅花有意舒香粉。\n舒香已得先春信。\n香与露华清。\n露浓愁杀人。\n酒多愁愈重。\n此意谁能共。\n泪湿染衣斑。\n夜霜金缕寒。"
  ],
  [
    "菩萨蛮",
    "赵长卿",
    "梅花枝上东风软。\n朝来吹散真香远。\n雅淡有馀清。\n客心和泪倾。\n美人临别夜。\n月晃灯初灺。\n玉枕小屏山。\n眉尖曾细看。"
  ],
  [
    "南歌子",
    "赵长卿",
    "黯霭阴云覆，滂沱急雨飞。\n洗残枝上乱红稀。\n恰是退花天气、困人时。\n向晓春酲重，偎人起较迟。\n薄罗初见拭轻衣。\n笑拭新妆、须要剪酴醾。"
  ],
  [
    "浣溪沙",
    "赵长卿",
    "寒食风霜最可人。\n梨花榆火一时新。\n心头眼底总宜春。\n薄暮归吟芳草路，落红深处鹧鸪声。\n东风疏雨唤愁生。"
  ],
  [
    "浣溪沙",
    "赵长卿",
    "柳老抛绵春已深。\n夹衣初试晓寒轻。\n别离无奈此时情。\n先自愁怀容易感，不堪闻底子规声。\n西楼料得数回程。"
  ],
  [
    "浣溪沙",
    "赵长卿",
    "不愤江梅喷暗香。\n春前腊後正凄凉。\n霜风雪月忍思量。\n斜倚幽林如有恨，玉鳞飞後转堪伤。\n时人那解识孤芳。"
  ],
  [
    "朝中措",
    "赵长卿",
    "别来无事不思量。\n霜日最凄凉。\n凝想倚栏干处，攒眉应为萧郎。\n梅花岂管人消瘦，只恁自芬芳。\n寄语行人知否，梅花得似人香。"
  ],
  [
    "昭君怨",
    "赵长卿",
    "隔叶乳鸦声软。\n啼断日斜影转。\n杨柳小腰肢。\n画楼西。\n役损风流心眼。\n眉上新愁无限。\n极目送云行。\n此时情。"
  ],
  [
    "桃源忆故人",
    "赵长卿",
    "夜来一夜东风暖。\n春到桃腮柳眼。\n对景可堪肠断。\n强把愁眉展。\n花期惹起归期念。\n前事从头忖遍。\n凝想水遥山远。\n空结相思怨。"
  ],
  [
    "长相思",
    "赵长卿",
    "花飞飞。\n柳依依。\n帘卷东风日正迟。\n社前双燕归。\n药栏东，药栏西。\n记得当时素手携。\n弯弯月似眉。"
  ],
  [
    "感皇恩",
    "赵长卿",
    "景物一番新，熙熙时候。\n小院融和渐长昼。\n东君有意，为怜纤腰消瘦。\n软风吹破眉间皱。\n袅袅枝头，轻黄微透。\n舞到春深转清秀。\n锦囊多感，又更新来伤酒。\n断肠无语凭栏久。"
  ],
  [
    "探春令",
    "赵长卿",
    "笙歌间错华筵启。\n喜新春新岁。\n菜传纤手青丝细。\n和气入、东风里。\n幡儿胜儿都姑媂。\n戴得更忔戏。\n愿新春已後，吉吉利利。\n百事都入意。"
  ],
  [
    "菩萨蛮",
    "赵长卿",
    "赤栏干外桃花雨。\n飞花已觉春归去。\n柳色碧依依。\n浓阴春昼迟。\n海棠红未破。\n匀糁胭脂颗。\n风雨也相饶。\n应怜粉面娇。"
  ],
  [
    "丑奴儿・采桑子",
    "赵长卿",
    "牡丹已过酴醾谢，飞尽繁花。\n浓翠啼鸦。\n绿水桥边卖酒家。\n年时携手寻春去，满引流霞。\n往事堪嚓。\n犹喜潘郎鬓未华。"
  ],
  [
    "浣溪沙",
    "赵长卿",
    "帘卷轻风怜小春。\n荷枯菊悴正愁人。\n江梅喜见一枝新。\n料得主人偏爱惜，也应冰雪好精神。\n故园桃李莫生嗔。"
  ],
  [
    "清平乐",
    "赵长卿",
    "楚梅娇小。\n好是霜天晓。\n宿酒恼人香暗绕。\n浸影碧波池沼。\n生成素淡芳容。\n不须抹黛匀红。\n准拟凝成阴结子，莫教枉费春工。"
  ],
  [
    "清平乐",
    "赵长卿",
    "绮疏新晓。\n学语雏莺巧。\n烟暖瑶阶梧叶老。\n满地东风芳草。\n少年不合风流。\n偿他酒债花愁。\n望断绿芜春去，销魂懒上层楼。"
  ],
  [
    "更漏子",
    "赵长卿",
    "日彤彤，风荡荡。\n帘外柳花飞扬。\n红有限，绿无穷。\n雨晴芳径中。\n肠寸结。\n萦离别。\n还是去年时节。\n春暮也，子归啼。\n伤春三月时。"
  ],
  [
    "诉衷情",
    "赵长卿",
    "檀心刻玉几千重。\n开处对房栊。\n黄昏淡月笼艳，香与酒争浓。\n宜轻素，鄙轻红。\n思无穷。\n化工著意，南南北北，一种东风。"
  ],
  [
    "小重山",
    "赵长卿",
    "枝上杨花糁玉尘。\n晚风扶起处，雪轻盈。\n扑人点点细无声。\n谁能惜，撩乱满江城。\n忍泪未须倾。\n十年追往事，叹流莺。\n晓来雨过转伤情。\n铺池绿，遣恨寄浮萍。"
  ],
  [
    "蝶恋花",
    "赵长卿",
    "绿尽烧痕芳草遍。\n不暖不寒，切莫辜良宴。\n罨画屏风开羽扇。\n薄罗衫子仙衣练。\n晚雨小池添水面。\n戏跃赪鳞，又向波心见。\n持酒伊听声宛转。\n樽前唱彻昭阳怨。"
  ],
  [
    "鹧鸪天",
    "赵长卿",
    "梁上双双海燕归。\n故人应不寄新诗。\n柳梧阴里高还下，帘幕中间去复回。\n追盛事，忆乌衣。\n王家巷陌日沈西。\n兴亡无限惊心语，说与时人总不知。"
  ],
  [
    "鹧鸪天",
    "赵长卿",
    "谡谡东风作雨寒。\n无言独自凭栏干。\n绿肥红瘦春归去，恨逼愁侵酒怎宽。\n追往事，惜花残。\n残花往事总相关。\n风光台上伤心处，此意人休作等闲。"
  ],
  [
    "探春令",
    "赵长卿",
    "新元才过，渐融和气，先到帘帏。\n谩闲绕、柳径花蹊里。\n探看试、春来未。\n年时曾把春抛弃。\n与春光陪泪。\n待今春、日日花前沈醉。\n款细偎红翠。"
  ],
  [
    "探春令",
    "赵长卿",
    "数声回雁。\n几番疏雨，东风回暖。\n甚今年、立得春来晚。\n过人日、方相见。\n缕金幡胜教先办。\n著工夫裁剪。\n到那时睹当，须教滴惜，称得梅妆面。"
  ],
  [
    "探春令",
    "赵长卿",
    "冰檐垂箸，雪花飞絮，时方严肃。\n向寻常摇曳，凡花野草，怎生敢夸红绿。\n江梅孤洁无拘束。\n只温然如玉。\n自一般天赋，风流清秀，总不同粗俗。"
  ],
  [
    "探春令",
    "赵长卿",
    "而今风韵，旧时标致，总皆奇绝。\n再相逢还是，春前腊後，粉面凝香雪。\n芳心自与群花别。\n尽孤高清洁。\n那情怀最是，与人好处，冷淡黄昏月。"
  ],
  [
    "探春令",
    "赵长卿",
    "雕墙风定，绮窗烛，沈吟独坐。\n料雪霜深处，司花神女，暗里焚百和。\n恼人一阵香初过。\n把清愁薰破。\n更那堪得，冰姿玉貌，痛与惜则个。"
  ],
  [
    "探春令",
    "赵长卿",
    "龟纱隔雾，绣帘钩月，那时曾见。\n照影儿、觑了千回百转。\n素艳明於练。\n柔肠堆满相思愿。\n更重看几遍。\n是天然不用，施朱栊翠，羞损桃花面。"
  ],
  [
    "探春令",
    "赵长卿",
    "疏篱横出，绿枝斜露，笑盈盈地。\n悄一似、初睹东邻女，有无限、风流意。\n半开折得琼瑰蕊。\n惹新香沾袂。\n放曲屏珠幌胆瓶儿里，伴我醺醺睡。"
  ],
  [
    "探春令",
    "赵长卿",
    "冰澌池面。\n柳摇金线，春光无限。\n问梅花底事，收香藏蕊，到此方舒展。\n百花头上俱休管。\n且惊开俗眼。\n看绿阴结子，成功调鼎，有甚迟和晚。"
  ],
  [
    "探春令",
    "赵长卿",
    "溪桥山路。\n竹篱茅舍，凄凉风雨。\n被摧残沮挫，精神依旧，无奈相思苦。\n东君故与收拾取。\n忍教他尘土。\n向绿窗绣户，朱栏小槛，做个名花主。"
  ],
  [
    "探春令",
    "赵长卿",
    "雨孱风瘦，雪欺霜妒，时光牢落。\n怎奈向、天与孤高出众，一任傍人恶。\n凡花且莫相嘲谑。\n尽强伊寂寞。\n便饶他、百计千方就做，酝藉如何学。"
  ],
  [
    "探春令",
    "赵长卿",
    "楼头月满。\n栏干风度，有人肠断。\n为多情、役得神魂撩乱。\n又被梅萦绊。\n对花沈醉应须拼。\n且尊前相伴。\n恨无端玉笛，穿帘透幕，好梦还惊散。"
  ],
  [
    "探春令",
    "赵长卿",
    "清江平淡，暗香潇洒，满林风露。\n渐枝上、也学杨花柳絮。\n轻逐春归去。\n东君著意勤遮护。\n总留他不住。\n幸西园别有，能言花貌，委曲关心愫。"
  ],
  [
    "青玉案",
    "赵长卿",
    "梅黄又见纤纤雨。\n客里情怀两眉聚。\n何处烟村啼杜宇。\n劝人归去，早思家转，听得声声苦。\n利名萦绊何时住。\n恼乱愁肠成万缕。\n满眼兴亡知几许。\n不如寻个，老松石畔，作个柴门户。"
  ],
  [
    "阮郎归",
    "赵长卿",
    "和风暖日小层楼。\n人闲春事幽。\n杏花深处一声鸠。\n花飞水自流。\n寻旧梦，续扬州。\n眉山相对愁。\n忆曾和泪送行舟。\n清江古渡头。"
  ],
  [
    "虞美人",
    "赵长卿",
    "东风卷尽辛夷雪。\n逆旅清明节。\n黄昏烟雨失前山。\n陟遍朱栏、酒噤不禁寒。\n归来谁护衣篝火。\n倒拥文鸳卧。\n可堪连夜子规啼。\n唤得春归、人却未成归。"
  ],
  [
    "玉楼春",
    "赵长卿",
    "江村百六春强半。\n拍拍池塘春水满。\n风团柳絮舞如狂，雨压橘花香不散。\n阴阴巷陌闲庭院。\n小立危栏羞燕燕。\n不知何事未还乡，除却青春谁作伴。"
  ],
  [
    "谒金门",
    "赵长卿",
    "风又雨。\n满地残红无数。\n花不能言莺解语。\n晓来啼更苦。\n把酒东皋日暮。\n抵死留春春去。\n拟倩杨花寻去处。\n杨花无定据。"
  ],
  [
    "菩萨蛮",
    "赵长卿",
    "杨花飞尽莺声涩。\n杜娟唤得春归急。\n病酒起来迟。\n娇慵懒画眉。\n宝奁金鸭冷。\n重唤烧香饼。\n著意炼龙涎。\n纤纤手逴烟。"
  ],
  [
    "画堂春",
    "赵长卿",
    "小亭烟柳水溶溶。\n野花白白红红。\n恼人池上晚来风。\n吹损春容。\n又是清明天气，记当年、小院相逢。\n凭栏幽思几千重。\n残杏香中。"
  ],
  [
    "画堂春",
    "赵长卿",
    "夜来暖趁海棠时。\n脸边匀透胭脂。\n乱红娇影困垂垂。\n睡损杨妃。\n多少肉温香润，朱唇绿鬓相偎。\n晚风何苦过台西。\n断送春归。"
  ],
  [
    "卜算子",
    "赵长卿",
    "春水满江南，三月多芳草。\n幽鸟闲将远恨来，一一都啼了。\n不学鸳鸯老。\n回首临平道。\n人道长眉似远山，山不似长眉好。"
  ],
  [
    "菩萨蛮",
    "赵长卿",
    "肩舆晓踏江头月。\n月华冷浸消残雪。\n雪月照疏篱。\n梅花三两枝。\n人怜花淡薄。\n花恨人牢落。\n不似那回时。\n醺醺醉玉肌。"
  ],
  [
    "点绛唇",
    "赵长卿",
    "开尽梅花，雪残庭户春来早。\n岁华偏好。\n只恐催人老。\n惟有诗情，犹被花枝恼。\n金樽倒。\n共成欢笑。\n终是清狂少。"
  ],
  [
    "鹧鸪天",
    "赵长卿",
    "手种梅花三四株。\n要看冰霜照清臞。\n朝来几朵茅檐下，竹外江头恐不如。\n凝玉面，吐香须。\n莫嫌孤瘦渐丰馀。\n化工不肯辜人意，做底欢娱报答渠。"
  ],
  [
    "鹧鸪天",
    "赵长卿",
    "只惯娇痴不惯愁。\n离情浑不挂眉头。\n可怜恼尽尊前客，却趁东风上小舟。\n真个去，不忺留。\n落花流水一春休。\n自怜不及春江水，随到滕王阁下流。"
  ],
  [
    "临江仙",
    "赵长卿",
    "过尽征鸿来尽燕，故园消息茫然。\n一春憔悴有谁怜。\n怀家寒食夜，中酒落花天。\n见说江头春浪渺，殷勤欲送归船。\n别来此处最萦牵。\n断篷南浦雨，疏柳断桥烟。"
  ],
  [
    "柳梢青",
    "赵长卿",
    "桃杏舒红。\n迟迟暖日，媚景芳浓。\n紫燕穿帘，香泥著地，未乳巢空。\n千山万水重重。\n烟雨里、王维画中。\n芳草斜阳，无人江渡，蓑笠渔翁。"
  ],
  [
    "好事近",
    "赵长卿",
    "山路乱蝉吟，声隐茂林修竹。\n恰值快风收雨，递荷香芬馥。\n破除愁虑酒宜多，把酒再三嘱。\n遥想溪亭潇洒，称晚凉新浴。"
  ],
  [
    "虞美人",
    "赵长卿",
    "二乔姊妹新妆了。\n照水盈盈笑。\n多情相约五湖游。\n似向群花丛里、骋风流。\n丁香枝上千千结。\n怨惹相思切。\n争如特地嫁薰风。\n吐尽芳心点点、绛唇红。"
  ],
  [
    "踏莎行",
    "赵长卿",
    "树影将圆，林梢不动。\n汗珠挹透纱衣重。\n荷风忽送雨飞来，晚凉习习生幽梦。\n珠箔高钩，瑶琴闲弄。\n移樽邀取蝉娟共。\n今宵拼著醉眠呵，夜香闻早添金凤。"
  ],
  [
    "醉落魄・一斛珠",
    "赵长卿",
    "淡妆浓抹。\n西湖人面两奇绝。\n菖蒲角黍家家节。\n水戏鱼龙，十里画帘揭。\n凌波无限生尘袜。\n冰肌莹彻香罗雪。\n游船且莫催归楫。\n遮莫黄昏，天外有新月。"
  ],
  [
    "阮郎归",
    "赵长卿",
    "东城沙软马蹄轻。\n清和雨乍晴。\n柳阴曲径泣流莺。\n凄凉不忍听。\n休苦怨，莫悲鸣。\n何须雨泪倾。\n但将巧语写心诚。\n东君肯薄情。"
  ],
  [
    "蝶恋花",
    "赵长卿",
    "乱叠青钱荷叶小。\n浓绿阴阴，学语雏莺巧。\n小树飞花芳径草。\n堆红衬碧於中好。\n梅子弄黄枝上早。\n春已归时，戏蝶游蜂少。\n细把新词才和了。\n鸡声已唤纱窗晓。"
  ],
  [
    "鹧鸪天",
    "赵长卿",
    "新晴水暖藕花红。\n烘人暑意晚来浓。\n共携纤手桥东路，杨柳青青一径风。\n深翠里，艳香中。\n双莺初下蕊珠宫。\n月笼粉面三更露，凉透萧萧一梦中。"
  ],
  [
    "江神子・江城子",
    "赵长卿",
    "彩云飞尽楚天空。\n碧溶溶。\n一帘风。\n吹起荷花，香雾喷人浓。\n明月凄凉多少恨，恨难许，我情锺。\n相思魂梦几时穷。\n洞房中。\n忆从容。\n须信别来，应也敛眉峰。\n好景良宵添怅望，无计与，一樽同。"
  ],
  [
    "临江仙",
    "赵长卿",
    "帘幕轻风洒洒，园林绿荫垂垂。\n楝花开遍麦秋时。\n雨深芳草渡，蝴蝶正慵飞。\n憔悴三春心事，风流一弄金衣。\n韶光老尽起深思。\n日长庭院里，徙倚听催归。"
  ],
  [
    "朝中措",
    "赵长卿",
    "荷钱浮翠点前溪。\n梅雨日长时。\n恰是清和天气，雕鞍又作分携。\n别来几日愁心折，针线小蛮衣。\n羞对绿阴庭院，衔泥燕燕于飞。"
  ],
  [
    "减字木兰花",
    "赵长卿",
    "柳丝摇翠。\n翠幄笼阴无限意。\n不绊行舟。\n只向江边绊客愁。\n月明风细。\n分付一江流去水。\n娇眼伤春。\n谁是章台欲折人。"
  ],
  [
    "卜算子",
    "赵长卿",
    "执手送行人，水满荷花浦。\n旧恨新愁不忍论，泪压潇潇雨。\n行计已匆匆，无计留伊住。\n一点相思万里心，谁怕关山阻。"
  ],
  [
    "临江仙",
    "赵长卿",
    "柳上斜阳红万缕，烘人满院荷香。\n晚凉初浴略梳妆。\n冠儿轻替枕，衫子染莺黄。\n蓄意新词轻缓唱，殷勤满捧瑶觞。\n醉乡日月得能长。\n仙源正闲散，伴我老高唐。"
  ],
  [
    "雨中花令",
    "赵长卿",
    "绿锁窗纱梧叶底。\n麦秋时、晓寒慵起。\n宿酒厌厌，残香冉冉，浑似那时天气。\n别日不堪频屈指。\n回头早、一年不啻。\n搔首无言，栏干十二，倚了又还重倚。"
  ],
  [
    "画堂春",
    "赵长卿",
    "湖光乘雨碧连天。\n绕堤映、草色芊芊。\n舞风杨柳欲撕绵。\n依依起翠烟。\n还是春风客路，对花时、空负蝉娟。\n暮寒楼阁碧云间。\n罗袖成斑。"
  ],
  [
    "浣溪沙",
    "赵长卿",
    "露挹新荷扑鼻香。\n恼人更漏乡浪浪。\n柳梳斜月上纱窗。\n小醉耳边私语好，五云楼阁羡刘郎。\n酒阑烛暗断回肠。"
  ],
  [
    "西江月",
    "赵长卿",
    "水满平塘过雨，洗妆红褪芙蕖。\n绿荷美影荫龟鱼。\n无限闲中景趣。\n潇洒高堂邃馆，那堪左右图书。\n凌云赋得似相如。\n多少风流态度。"
  ],
  [
    "卜算子",
    "赵长卿",
    "闲路踏花来，闲逐清和云。\n来去虽然总是闲，有多少伤心处。\n红碧好池塘，朱绿深庭户。\n随分山歌社舞中，且乐陶陶趣。"
  ],
  [
    "清平乐",
    "赵长卿",
    "水乡清楚。\n襟袖销袢暑。\n绰约藕花初过雨。\n出浴杨妃无语。\n葡萄满酌玻璃。\n已拼一醉酬伊。\n浪卷夕阳红碎，池光飞上帘帏。"
  ],
  [
    "清平乐",
    "赵长卿",
    "清和时候。\n底事休交瘦。\n满酌流霞看舞袖。\n步步锦裀红皱。\n六么舞到虚催。\n几多深意徘徊。\n拼了明朝中酒，为伊更饮琼杯。"
  ],
  [
    "浣溪沙",
    "赵长卿",
    "雾透龟纱月映栏。\n麦秋天气怯衣单。\n楝花风软晓来寒。\n懒起麝煤重换火，暖香浓处敛眉山。\n眼波横浸绿云鬟。"
  ],
  [
    "浣溪沙",
    "赵长卿",
    "薄雾轻阴酿晓寒。\n起来宿酒尚酡颜。\n柳莺何事苦关关。\n新恨旧愁俱唤起，当年紫袖看弓弯。\n泪和梅雨两潸潸。"
  ],
  [
    "鹧鸪天",
    "赵长卿",
    "牙领番腾一线红。\n花儿新样喜相逢。\n薄纱衫子轻笼玉，削玉身材瘦怯风。\n人易老，恨难穷。\n翠屏罗幌两心同。\n既无闲事萦怀抱，莫把双蛾皱碧峰。"
  ],
  [
    "菩萨蛮",
    "赵长卿",
    "方池新涨蒲萄绿。\n晓来雨过花如浴。\n测测杏园风。\n梢头一捻红。\n危楼愁独倚。\n一寸心千里。\n宿酒尚微醺。\n懒装堆髻云。"
  ],
  [
    "西江月",
    "赵长卿",
    "稳唱巧翻新曲，灵犀密意潜通。\n荷花香染晚来风。\n相对恍然如梦。\n有恨眉尖皱碧，多情酒晕生红。\n此愁不是等闲浓。\n应为仙源倾动。"
  ],
  [
    "浣溪沙",
    "赵长卿",
    "睡起风帘一派垂。\n失巢燕子傍人飞。\n日长深院委香泥。\n绿笋出林翻锦箨，红葵著雨褪胭脂。\n微风度竹入轻衣。"
  ],
  [
    "蝶恋花",
    "赵长卿",
    "忆昔临平山下过。\n无数荷花，照水无纤黦。\n短艇直疑天上坐。\n醉眠花里香无那。\n雨浥红妆娇娜娜。\n脉脉含情，欲向风前破。\n莫道晚来风景可。\n青房著子千千颗。"
  ],
  [
    "浣溪沙",
    "赵长卿",
    "密叶阴阴翠幄深。\n梅黄弄雨正频频。\n榴花照眼一枝新。\n缑岭有人今毓粹，飞凫不日簉严宸。\n一尊敬寿太夫人。"
  ],
  [
    "浣溪沙",
    "赵长卿",
    "雨过西湖绿涨平。\n环湖密柳暗藏莺。\n麦秋天气似清明。\n对策有人新切直，逢春不日尽施行。\n扁舟未用速归程。"
  ],
  [
    "青玉案",
    "赵长卿",
    "结堂雄占云烟表。\n万象争呈巧。\n老木参天溪四绕。\n乱山横秀，一湖澄照。\n天付阴晴好。\n夜空唤客清樽倒。\n明月飞来上林杪。\n凉满九宵风露浩。\n酒慵起舞，一声清啸。\n平压波声小。"
  ],
  [
    "青玉案",
    "赵长卿",
    "恍如辽鹤归华表。\n阅尽人间巧。\n天乞一堂山对绕。\n微波不动，岸巾时照。\n照见星星好。\n舞风荷盖从敧倒。\n碧树生凉自天杪。\n谁识元龙胸次浩。\n骑鲸欲去，引杯独啸。\n醉眼青天小。"
  ],
  [
    "谒金门",
    "赵长卿",
    "今夜雨。\n扫尽一番袢暑。\n宛似潇潇鸣远浦。\n短蓬何日去。\n自漉床头玉醑。\n清兴有谁知否。\n反笑功名能几许。\n槐宫非浪语。"
  ],
  [
    "虞美人",
    "赵长卿",
    "西风明月临台榭。\n准拟中秋夜。\n一年等待到而今。\n为甚今宵陡顿、却无情。\n娥应怨孤眠苦。\n取次为云雨。\n素蟾特地暗中圆。\n未放清光容易、到仙源。"
  ],
  [
    "感皇恩",
    "赵长卿",
    "碧水浸芙容，秋风楚岸。\n三岁光阴转头换。\n且留都骑，未许匆匆分散。\n更持杯酒殷勤劝。\n休作等闲，别离人看。\n且对笙歌醉须拼。\n如君才调，掌得玉堂词翰。\n定应不久劳州县。"
  ],
  [
    "临江仙",
    "赵长卿",
    "万里西风吹去旆，满城无奈离情。\n甘棠也似戴公深。\n晓来风露里，叶叶做秋声。\n十载两番遗爱在，须知愁满宜春。\n楚天低处是归程。\n夕阳疏雨外，莫遣乱蝉鸣。"
  ],
  [
    "临江仙",
    "赵长卿",
    "枫叶白苹秋未老，晚风吹泛轻艎。\n青山沥沥水茫茫。\n情随流水远，恨逐暮山长。\n一点相思千点泪，眼前无限情伤。\n佳人犹自捧离觞。\n阳关休唱彻，唱彻断人肠。"
  ],
  [
    "鹧鸪天",
    "赵长卿",
    "亭树萧萧生暮凉。\n安排清梦到胡床。\n楚山楚水秋江外，江北江南客恨长。\n苹渚冷，橘汀黄。\n断魂残梦更斜阳。\n欲将此日悲秋泪，洒向江天哭楚狂。"
  ],
  [
    "醉落魄・一斛珠",
    "赵长卿",
    "伤离恨别。\n愁肠又似丁香结。\n不应斗顿音书绝。\n烟水连天，何处认红叶。\n残更数尽银缸灭。\n边城画角声呜咽。\n罗衾泪滴相思血。\n花影移来，摇碎半窗月。"
  ],
  [
    "好事近",
    "赵长卿",
    "初过菊花天，饯送月宫仙客。\n丹桂拒霜浓淡，映眉间黄色。\n红裙歌夜饮离觞，努力赴劲敌。\n惟愿捷书来到，道一声都得。"
  ],
  [
    "菩萨蛮",
    "赵长卿",
    "倚楼小小穿针女。\n秋光点点蛛丝雨。\n今夕是何宵。\n龙车乌鹊桥。\n经年谋一笑。\n岂解令人巧。\n不用问如何。\n人间巧更多。"
  ],
  [
    "卜算子",
    "赵长卿",
    "凉夜竹堂空，小睡匆匆醒。\n庭院无人月上阶，满地栏干影。\n何处最知秋，风在梧桐井。\n夜半骖鸾弄玉笙，露湿衣裳冷。"
  ],
  [
    "点绛唇",
    "赵长卿",
    "蓼岸西风，小舟江上渔歌唱。\n倚栏凝想。\n幂幂云垂帐。\n好事因循，寂寞闲惆怅。\n如何向。\n又来心上。\n空向高亭望。"
  ],
  [
    "好事近",
    "赵长卿",
    "淅淅蓼花风，怪道晓来凄恻。\n翻见密云抛雨，动一山秋色。\n从前多感为伤时，无处顿然寂。\n个事已寒前约，只晚阴凝碧。"
  ],
  [
    "品令",
    "赵长卿",
    "情难托。\n离愁重、悄愁没处安著。\n那堪更、一叶知秋後，天色儿、渐冷落。\n马上征衫频揾泪，一半斑斑污却。\n别来为、思忆叮咛话，空赢得、瘦如削。"
  ],
  [
    "小重山",
    "赵长卿",
    "一夜西风响翠条。\n碧纱窗外雨，长凉飙。\n朝来绿涨水平桥。\n添清景，疏韵入芭蕉。\n坐久篆烟销。\n多情人去後，信音遥。\n即今消瘦沈郎腰。\n悲秋切，虚度可人宵。"
  ],
  [
    "采桑子",
    "赵长卿",
    "去年岩桂花香里，著意非常。\n月在东厢。\n酒与繁华一色黄。\n今年杯酒流连处，银烛交光。\n往事难忘。\n待把真诚问阿郎。"
  ],
  [
    "朝中措",
    "赵长卿",
    "柳林幂幂暮烟斜。\n秋水浅平沙。\n楼外碧天无际，紫山断处横霞。\n星稀渐觉，东檐隐月，凉到窗纱。\n多少伤怀往事，隔溪灯火人家。"
  ],
  [
    "朝中措",
    "赵长卿",
    "征帆一缕转弯斜。\n惊鹭起沙汀。\n点点随风逆上，满江飞破残霞。\n楼前光景，楼心红粉，蝉翼轻纱。\n却忆钱塘江上，曲栏横槛他家。"
  ],
  [
    "似娘儿",
    "赵长卿",
    "橘绿与澄黄。\n今小春、已过重阳。\n晚来一霎霏微雨，单衣渐觉，西风冷也，无限情伤。\n孤馆最凄凉。\n天色儿、苦恁凄惶。\n离愁一枕灯残後，睡来不是，行行坐坐，月在迥廊。"
  ],
  [
    "蝶恋花",
    "赵长卿",
    "一梦十年劳忆记。\n社燕宾鸿，来去何容易。\n宿酒半醒便午睡。\n芭蕉叶映纱窗翠。\n衬粉泥书双合字。\n鸾凤鸳鸯，总是双双意。\n已作吹箫长久计。\n鸳衾空有中宵泪。"
  ],
  [
    "夜行船",
    "赵长卿",
    "泪眼江头看锦树。\n别离又还秋暮。\n细水浮浮，轻风冉冉，稳送扁舟去。\n归去江山应得助。\n新诗定须多赋。\n有雁南来，槐溪千万，寄我惊人句。"
  ],
  [
    "清平乐",
    "赵长卿",
    "鸿来燕去。\n又是秋光暮。\n冉冉流年嗟暗度。\n这心事还无据。\n寒窗露冷风清。\n旅魂幽梦频惊。\n何日利名俱赛，为予笑下愁城。"
  ],
  [
    "清平乐",
    "赵长卿",
    "秋容眼界。\n随寓浑堪爱。\n远岫连天横淡霭。\n望断孤鸿飞外。\n夕阳红树林坰。\n重重锦障横陈。\n一段江南景色，倩谁为下丹青。"
  ],
  [
    "一翦梅",
    "赵长卿",
    "霁霭迷空晓未收。\n羁馆残灯，永夜悲秋。\n梧桐叶上三更雨，别是人间一段愁。\n睡又不成梦又休。\n多愁多病，当甚风流。\n真情一点苦萦人，才下眉尖，恰上心头。"
  ],
  [
    "南歌子",
    "赵长卿",
    "此日知何日，他乡忆故乡。\n乱山深处过重阳。\n走马吹花、无复少年狂。\n黄菊擎枝重，红茱湿露香。\n扁舟随雁过潇湘。\n遥想莱庭、应恨不同觞。"
  ],
  [
    "醉花阴",
    "赵长卿",
    "老去悲秋人转瘦。\n更异乡重九。\n人意自凄凉，只有茱萸，岁岁香依旧。\n登高无奈空搔首。\n落照归鸦後。\n六代旧江山，满眼兴亡，一洗黄花酒。"
  ],
  [
    "菩萨蛮",
    "赵长卿",
    "西风转柂蒹葭浦。\n客愁生怕秋阑雨。\n衾冷梦魂惊。\n声声滴到明。\n不眠敧枕听。\n故故添新恨。\n新恨有谁知。\n天寒雁正稀。"
  ],
  [
    "菩萨蛮",
    "赵长卿",
    "炊烟一点孤村迥。\n娇容敛尽天容净。\n雁字忽横秋。\n秋江泻客愁。\n银钩空寄恨。\n恨满凭谁问。\n袖手立西风。\n舟行秋色中。"
  ],
  [
    "浣溪沙",
    "赵长卿",
    "雨滴梧桐点点愁。\n冷催秋色上帘钩。\n蛩声何事早知秋。\n一夜凉风惊去燕，满川晴涨漾轻鸥。\n怀人千里思悠悠。"
  ],
  [
    "摊破丑奴儿・采桑子",
    "赵长卿",
    "树头红叶飞都尽，景物凄凉。\n秀出群芳。\n又见江梅浅淡妆。\n也，真个是、可人香。\n兰魂蕙魄应羞死，独占风光。\n梦断高堂。\n月送疏枝过女墙。\n也，真个是、可人香。"
  ],
  [
    "临江仙",
    "赵长卿",
    "日欲低时江景好，暮山紫翠重重。\n钓筒收尽碧潭空。\n一船霜夜月，两岸荻花风。\n遥忆暖春新向火，黄昏下了帘栊。\n水村渔浦舣孤篷。\n单衾愁梦断，无梦转愁浓。"
  ],
  [
    "南歌子",
    "赵长卿",
    "霜结凝寒夜，星辉识晓晴。\n兰膏重剔且教明。\n为照梢头香缕、一丝轻。\n坐久看看困，新词缀未成。\n梅花熏得酒初醒。\n更向耳边低道、月三更。"
  ],
  [
    "摊破丑奴儿・采桑子",
    "赵长卿",
    "又是两分携。\n憔悴损、看怎医治。\n烟村一带寒红绕，悲风红叶，残阳暮草，还似年时。\n愁绪暗犹夷。\n谩屈指、数遍归期。\n短檠灯烬无人问，此时只有，窗前素月，刚伴相思。"
  ],
  [
    "柳梢青",
    "赵长卿",
    "云暗天低。\n枫林凋翠，寒雁声悲。\n茅店儿前，竹篱巴後，初见横枝。\n盈盈粉面香肌。\n记月榭、当年见伊。\n有恨难传，无肠可断，立马多时。"
  ],
  [
    "点绛唇",
    "赵长卿",
    "瓦湿鸳鸯，夜深霜重江风冷。\n月华明映。\n清浸梅梢粉。\n漏断寒浓，惹起当年恨。\n君休问。\n雁飞欲尽。\n没个南来信。"
  ],
  [
    "点绛唇",
    "赵长卿",
    "当日相逢，枕衾清夜纱窗冷。\n翠梅低映。\n汗湿香腮粉。\n美满风情，结下无穷恨。\n凭谁问。\n此心难尽。\n说与他争信。"
  ],
  [
    "点绛唇",
    "赵长卿",
    "云霁山横，翠涛拥起千重恨。\n砌成愁闷。\n那更梅花褪。\n凤管云笙，无不萦方寸。\n叮咛问。\n泪痕羞愠。\n界破香腮粉。"
  ],
  [
    "柳梢青",
    "赵长卿",
    "千林落叶声声悲。\n听凄惨、江皋雁飞。\n难似玉肌，总惊花貌，压倒芳菲。\n香心吐尽因谁。\n料调鼎、工夫易期。\n休唱阳关，莫歌白雪，雨泪沾衣。"
  ],
  [
    "西江月",
    "赵长卿",
    "背日犹馀残雪，向阳初绽红梅。\n腊寒那事更相宜。\n醉了还醒又醉。\n堪笑多愁早老，管他闲是闲非。\n对花酌酒两忘机。\n唱个哩啰啰哩。"
  ],
  [
    "眼儿媚",
    "赵长卿",
    "一钩新月照西楼。\n清夜思悠悠。\n那堪更被，征鸿嘹唳，绊惹离愁。\n倚栏不语情如醉，都总寄眉头。\n从前只为，惜他伶俐，举措风流。"
  ],
  [
    "别怨",
    "赵长卿",
    "娇马频嘶。\n晓霜浓、寒色侵衣。\n凤帷私语处，翻成离怨不胜悲。\n更与叮咛祝後期。\n素约谐心事，重来了、比看相思。\n如何见得，明年春事浓时。\n稳乘金腰袅，来烂醉、玉东西。"
  ],
  [
    "减字木兰花",
    "赵长卿",
    "小春天气。\n未唱阳关心已醉。\n红蓼秋容。\n後会何时得再逢。\n归期好事。\n仰看皇州扬雨露。\n百里恩波。\n拟欲留公无奈何。"
  ],
  [
    "好事近",
    "赵长卿",
    "去路马蹄轻，正是小春时节。\n爱日暖烘江树，缀梅梢新雪。\n范滂揽辔正澄清，知我公明洁。\n分此仁风恺悌，济邻邦欢悦。"
  ],
  [
    "霜天晓角",
    "赵长卿",
    "合儿幽静处，围炉面小窗。\n好是斗头儿坐，梅烟炷、返魂香。\n对火怯夜冷，猛饮消漏长。\n饮罢且收拾睡，斜月照、满帘霜。"
  ],
  [
    "鹧鸪天",
    "赵长卿",
    "宝篆龙煤烧欲残。\n细听铜漏已更阑。\n纱窗斜月移梅影，特地笼灯仔细看。\n幽梦断，旧盟寒。\n那时屈曲小屏山。\n风光得似而今不，肯把花枝作等闲。"
  ],
  [
    "浣溪沙",
    "赵长卿",
    "雪压前村曲径迷。\n万山寒立玉参差。\n孤舟独钓一蓑归。\n别坞时听风折竹，断桥闲看水流澌。\n一枝冻蕊出疏篱。"
  ],
  [
    "浣溪沙",
    "赵长卿",
    "风卷霜林叶叶飞。\n雁横寒影一行低。\n淡烟衰草不胜诗。\n白酒已篘浮蚁熟，黄鸡未老藁头肥。\n问侬不醉待何时。"
  ],
  [
    "浣溪沙",
    "赵长卿",
    "忆为梅花醉不醒。\n断桥流水去无声。\n鹭翘沙嘴亦多情。\n疏影卧波波不动，暗香浮月月微明。\n高楼羌管未须横。"
  ],
  [
    "点绛唇",
    "赵长卿",
    "离绪千重，角声偏著羁人枕。\n那堪酒醒。\n句引愁难整。\n门锁黄昏，月浸梅花冷。\n人初静。\n斗垂天迥。\n雁落清江影。"
  ],
  [
    "鹧鸪天",
    "赵长卿",
    "门外寒江泊小船。\n月明留客小窗前。\n夜香烧尽更声远，斗帐低垂暖意生。\n醺著酒，炙些灯。\n伴他针线懒成眠。\n情知今夜鸳鸯梦，不似孤篷宿雁边。"
  ],
  [
    "望江南・忆江南",
    "赵长卿",
    "山又水，云岫插峰峦。\n断雁飞时霜月冷，乱鸦啼处日衔山。\n疑在画图间。\n金乌转，游子损朱颜。\n别泪盈襟双袖湿，春心不放两眉间。\n此去几时还。"
  ],
  [
    "菩萨蛮",
    "赵长卿",
    "枫林飒飒凋寒叶。\n汀苹败蓼遥相接。\n景物已非秋。\n凄凉动客愁。\n还家贫亦好。\n肯厌杯中草。\n香饭滑流匙。\n三登快乐时。"
  ],
  [
    "菩萨蛮",
    "赵长卿",
    "霜风飒飒溪山碧。\n寒波一望伤行色。\n落日淡荒村。\n人家半掩门。\n孤舟移野渡。\n古木栖鸦聚。\n著雨晚风酸。\n貂裘不奈寒。"
  ],
  [
    "菩萨蛮",
    "赵长卿",
    "败荷倒尽芙蓉老。\n寒光黯淡迷衰草。\n行客易销魂。\n笛飞何处村。\n云寒天借碧。\n树瘦烟笼直。\n若个是乡关。\n夕阳西去山。"
  ],
  [
    "阮郎归",
    "赵长卿",
    "年年为客遍天涯。\n梦迟归路赊。\n无端星月浸窗纱。\n一枝寒影斜。\n肠未断，鬓先华。\n新来瘦转加。\n角声吹彻小梅花。\n夜长人忆家。"
  ],
  [
    "霜天晓角",
    "赵长卿",
    "香来不歇。\n谁把南枝折。\n的砾疏花初破，都因是、夜来雪。\n清绝。\n十分绝。\n孤标难细说。\n独立野塘清浅，谁作伴、空夜月。"
  ],
  [
    "霜天晓角",
    "赵长卿",
    "雪花飞歇。\n好向前村折。\n行至断桥斜处，寒蕊瘦、不禁雪。\n韵绝。\n香更绝。\n归来人共说。\n最爱夜堂深迥，疏影占、半窗月。"
  ],
  [
    "菩萨蛮",
    "赵长卿",
    "客帆卸尽风初定。\n夜空霜落无江冷。\n幸自不思归。\n无端乌夜啼。\n鸡鸣残月落。\n到枕秋声恶。\n有酒不须斟。\n酒深愁转深。"
  ],
  [
    "忆秦娥",
    "赵长卿",
    "寒萧索。\n征鸿过尽离怀恶。\n离怀恶。\n江空天迥，夜寒枫落。\n有人应误刀头约。\n情深翻恨郎情薄。\n郎情薄。\n梦回长是，半床闲却。"
  ],
  [
    "如梦令",
    "赵长卿",
    "何处一声鸣橹。\n惊起满川寒鹭。\n一著画难成，雪霁乱山无数。\n且住。\n且住。\n数遍溪南烟树。"
  ],
  [
    "青玉案",
    "赵长卿",
    "东门杨柳空盈路。\n系得征鞍能驻不。\n暗绿枝头新过雨。\n柔丝千尺，乳莺百啭，似怨行人去。\n行人去後如何处。\n去向天边簉鹓鹭。\n瑶管琼台多雅趣。\n花砖稳上，玉阶阔步，肯念人尘土。"
  ],
  [
    "虞美人",
    "赵长卿",
    "雨声破晓催行桨。\n拍拍溪流长。\n绿杨绕岸水痕斜。\n恰似画桥西畔、那人家。\n人家楼阁临江渚。\n应是停歌舞。\n珠帘整日不闲钩。\n目断征帆、犹未识归舟。"
  ],
  [
    "虞美人",
    "赵长卿",
    "灯前忍见啼红面。\n别酒频斟劝。\n愁蛾敛翠不胜情。\n报道看看天色、待平明。\n殷勤重把阳关唱。\n休要教人望。\n出门犹自尚叮咛。\n厮养频催恰好、趁凉行。"
  ],
  [
    "临江仙",
    "赵长卿",
    "十里春风杨柳路，年年带雨披云。\n柔条万缕不胜情。\n还将无意眼，识遍有心人。\n饿损宫腰终不似，效颦总是难成。\n只愁秋色入高林。\n残蝉和落叶，此际不堪论。"
  ],
  [
    "渔家傲",
    "赵长卿",
    "客里情怀谁可表。\n凄凉举目知多少。\n强饮强歌还强笑。\n心悄悄。\n从头彻底思量了。\n当日相逢非草草。\n果然恩爱成烦恼。\n稳整征鞍归去好。\n重厮守。\n相期待与同偕老。"
  ],
  [
    "江神子・江城子",
    "赵长卿",
    "当时得意两心齐。\n绮窗西。\n共于飞。\n拂掠宫妆，长与画新眉。\n一自别来烟水阔，愁易积，梦还稀。\n相逢恰似旧家时。\n恨依依。\n语低低。\n多少关情，冷暖有谁知。\n只此定应谐素愿，但指日，约鸾栖。"
  ],
  [
    "天仙子",
    "赵长卿",
    "眼色媚人娇欲度。\n行尽巫阳云又雨。\n花时还复见芳姿，情几许。\n愁何许。\n莫向耳边传好语。\n往事悠悠曾记否。\n忍听黄鹂啼锦树。\n啼声惊碎百花心。\n分付与。\n谁为主。\n落蕊飞红知甚处。"
  ],
  [
    "瑞鹧鸪",
    "赵长卿",
    "宝奁常见晓妆时。\n面药香融傅口脂。\n扰扰亲曾撩绿鬓，纤纤巧与画新眉。\n浓欢已散西风远，忆泪无多为你垂。\n各自从今好消遣，莫将红叶浪题诗。"
  ],
  [
    "瑞鹧鸪",
    "赵长卿",
    "结丝千绪不胜愁。\n莫怪安仁鬓早秋。\n檀口未歌先愠泪，柳眉将敛半凝羞。\n杯倾潋滟送行酒，岸舣飘飘欲去舟。\n待得名登天府後，归来茱菊映钗头。"
  ],
  [
    "行香子",
    "赵长卿",
    "骄马花骢。\n柳陌经从。\n小春天、十里和风。\n个人家住，曲巷墙东。\n好轩窗，好体面，好仪容。\n烛灺歌慵。\n斜月朦胧。\n夜新寒、斗帐香浓。\n梦回画角，云雨匆匆。\n恨相逢，恨分散，恨情锺。"
  ],
  [
    "夜行船",
    "赵长卿",
    "龟甲炉烟轻袅。\n帘栊静、乳莺啼晓。\n拂掠新妆，时宜头面，绣草冠儿小。\n衫子揉蓝初著了。\n身材称、就中恰好。\n手拈双纨，菱花重照，带朵宜男草。"
  ],
  [
    "采桑子",
    "赵长卿",
    "疏帘乍卷孜孜看，冰玉精神。\n体白停匀。\n端的于人不薄情。\n更无背约和焦燥，各表真诚。\n才得相亲。\n切莫分张向别人。"
  ],
  [
    "蝶恋花",
    "赵长卿",
    "闲上西楼供远望。\n一曲新声，巧媚谁家唱。\n独倚危栏听半晌。\n长江快泻澄无浪。\n清泪恰同清水涨。\n拭尽重流，触事如何向。\n不觉黄昏灯已上。\n旧愁还是新愁样。"
  ],
  [
    "蝶恋花",
    "赵长卿",
    "天净姮娥初整驾。\n桂魄蟾辉，来趁清和夜。\n费尽丹青无计画。\n纤纤侧向疏桐挂。\n人在扶疏桐影下。\n耳畔轻轻，细说家常话。\n年少难留应不借。\n未歌先咽歌还罢。"
  ],
  [
    "蝶恋花",
    "赵长卿",
    "叶底蜂衙催日晚。\n向晚匀妆，巧画宫眉浅。\n翠幕无风香自远。\n金船酌酒须教满。\n未说别离魂已断。\n雨幌云屏，只恐良宵短。\n心事不随飞絮乱。\n宦情肯把恩情换。"
  ],
  [
    "鹧鸪天",
    "赵长卿",
    "睡觉扶头听晓钟。\n隔帘花雾湿香红。\n翠摇钿砌梧桐影，暖透罗襦芍药风。\n闲对影，记曾逢。\n画眉临镜霎时同。\n相思已有无穷恨，忍见孤鸾宿镜中。"
  ],
  [
    "鹧鸪天",
    "赵长卿",
    "宝篆烟消香已残。\n蝉娟月色浸栏干。\n歌喉不作寻常唱，酒令从他各自还。\n传杯手，莫教闲。\n醉红潮脸媚酡颜。\n相携共学骖鸾侣，却笑卢郎旧约寒。"
  ],
  [
    "鹧鸪天",
    "赵长卿",
    "绿水澄江得胜游。\n浪平风软称轻舟。\n樽前我易伤前事，柳外人谁独倚楼。\n空感慨，惜风流。\n风流赢得谩多愁。\n愁多著甚销磨得，莫怪安仁鬓早秋。"
  ],
  [
    "鹧鸪天",
    "赵长卿",
    "一曲清歌金缕衣。\n巧佼心事有谁知。\n自从别後难相见，空解题红寄好诗。\n忆携手，过阶墀。\n月笼花影半明时。\n玉钗头上轻轻颤，摇落钗头豆蔻枝。"
  ],
  [
    "眼儿媚",
    "赵长卿",
    "人随社节去匆匆。\n此恨几时穷。\n阳台寂寞，巫山凄惨，云雨成空。\n芭蕉密处窗儿下，冷落旧香中。\n黄昏静也，蛩声满院，明月清风。"
  ],
  [
    "眼儿媚",
    "赵长卿",
    "槐阴密处啭黄鹂。\n午日正长时。\n一番过雨，绿荷池面，冷浸琉璃。\n红尘不到华堂里，纤楚对蛾眉。\n笑偎人道，新词觅个，美底腔儿。"
  ],
  [
    "眼儿媚",
    "赵长卿",
    "当年策马过钱塘。\n曲径小平康。\n繁红酽白，娇莺姹燕，争唤何郎。\n而今又客东风里，浑不似寻常。\n只愁别後，月房云洞，啼损红妆。"
  ],
  [
    "临江仙",
    "赵长卿",
    "蕊嫩花房无限好，东风一样春工。\n百年欢笑酒樽同。\n笙吹雏凤语，裙染石榴红。\n且向五云深处住，锦衾绣幌从容。\n如何即是出樊笼。\n蓬莱人少到，云雨事难穷。"
  ],
  [
    "临江仙",
    "赵长卿",
    "破靥盈盈巧笑，举杯滟滟迎逢。\n慧心端有谢娘风。\n烛花香雾，娇困面微红。\n别恨彩笺虽寄，清歌浅酌难同。\n梦回楚馆雨云空。\n相思春暮，愁满绿芜中。"
  ],
  [
    "临江仙",
    "赵长卿",
    "夜久笙箫吹彻，更深星斗还稀。\n醉拈裙带写新诗。\n锁窗风露，烛灺月明时。\n水调悠扬声美，幽情彼此心知。\n古香烟断彩云归。\n满倾蕉叶，齐唱传花枝。"
  ],
  [
    "诉衷情",
    "赵长卿",
    "花前月下会鸳鸯。\n分散两情伤。\n临行祝付真意，臂间皓齿留香。\n还更毒，又何妨。\n尽成疮。\n疮儿可後，痕儿见在，见後思量。"
  ],
  [
    "眼儿媚",
    "赵长卿",
    "连沧危观暮江前。\n几醉使君筵。\n少年俊气，曾将吟笔，买断江天。\n重来细把朋游数，回首一辛酸。\n兰成已老，文园多病，负此江山。"
  ],
  [
    "摊破丑奴儿・采桑子",
    "赵长卿",
    "最苦是离愁。\n行坐里、只在心头。\n待要作个巫山梦，孤衾展转，无眠到晓，和梦都休。\n梦里也无由。\n谁敢望、真个绸缪。\n暂时不见浑闲事，只愁柳絮杨花，自来摆荡难留。"
  ],
  [
    "更漏子",
    "赵长卿",
    "烛消红，窗送白。\n冷落一衾寒色。\n鸦唤起，马行。\n月来衣上明。\n酒香唇，妆印臂。\n亿共人人睡。\n魂蝶乱，梦鸾孤。\n知他睡也无。"
  ],
  [
    "浣溪沙",
    "赵长卿",
    "一味风流一味香。\n十分浓艳十分妆。\n自然娇态自然芳。\n楼上好风楼下水，雪前栏槛竹前窗。\n也宜单著也宜双。"
  ],
  [
    "浣溪沙",
    "赵长卿",
    "恻恻笙竽万籁风。\n阳关叠遍酒尊空。\n相逢草草别匆匆。\n满眼泪珠和雨洒，一襟愁绪抵秋浓。\n相思今夜五云东。"
  ],
  [
    "柳梢青",
    "赵长卿",
    "小窗闲适。\n云髻亸肩，香肌偎膝。\n玉局无尘，明琼欲碎，春纤同掷。\n不争百万呼卢，赌今夜、鸳帷痛惜。\n好忍马儿，若还输了，当甚则剧。"
  ],
  [
    "南歌子",
    "赵长卿",
    "梅萼和霜晓，梨花带雪春。\n玉肌琼艳本无尘。\n肯把铅华容易、污天真。\n汤饼尝初罢，罗巾拭转新。\n几回贪耍失黄昏。\n月里归来无处、觅精神。"
  ],
  [
    "临江仙",
    "赵长卿",
    "人在梦云楼上别，残灯影里迟留。\n依稀绿惨更红羞。\n露痕双脸湿，山样两眉愁。\n几幅片帆天际去，云涛烟浪悠悠。\n今宵独立古江头。\n水腥鱼菜市，风碎荻花舟。"
  ],
  [
    "浣溪沙",
    "赵长卿",
    "画角声沈卷暮霞。\n寒生促索锦屏遮。\n沈檀半爇髻堆鸦。\n蝴蝶梦回馀烛影，子规啼处隔窗纱。\n夜深明月浸梨花。"
  ],
  [
    "浪淘沙",
    "赵长卿",
    "帘卷露花容。\n几度相逢。\n他知我意欲相通。\n偏奈天教多阻间，积恨何穷。\n云雨杳无踪。\n愁怕东风。\n时闻语笑恣欢浓。\n惟有俺咱真分浅，往事成空。"
  ],
  [
    "如梦令",
    "赵长卿",
    "竹外半窥娇面。\n真个出尘体段。\n没处可偷怜，空恁眼穿肠断。\n休恋。\n休恋。\n只是与伊分浅。"
  ],
  [
    "浣溪沙",
    "赵长卿",
    "闲理丝簧听好音。\n西楼剪烛夜深深。\n半嗔半喜此时心。\n暖语温存无恙语，韵开香靥笑吟吟。\n别来烦恼到如今。"
  ],
  [
    "减字木兰花",
    "赵长卿",
    "阳关唱彻。\n断尽离肠声哽咽。\n酒已三巡。\n今夜王孙是路人。\n此情难说。\n莫负等闲风与月。\n欲问归期。\n来戴钗头艾虎儿。"
  ],
  [
    "减字木兰花",
    "赵长卿",
    "半窗斜月。\n茅店萧条灯已灭。\n床下蛩声。\n声动凄凉不忍听。\n终宵无寐。\n覆去翻来真个是。\n屈指归期。\n应是梅花烂熳时。"
  ],
  [
    "夜行船",
    "赵长卿",
    "短棹轻舟排办了。\n歌声断、晚霞残照。\n红蓼坡头，绿杨堤外，离恨知多少。\n别後莫教音信杳。\n叹光阴、初自来堪笑。\n画角谯门，槐溪归路，正是楚天清晓。"
  ],
  [
    "眼儿媚",
    "赵长卿",
    "玉楼初见念奴娇。\n无处不妖娆。\n眼传密意，樽前烛外，怎不魂消。\n西风明月相逢夜，枕簟正凉宵。\n人记得，叮咛残漏，且慢明朝。"
  ],
  [
    "品令",
    "赵长卿",
    "黄昏时候，诮不语、心如醉。\n无眠凝想，别来绣阁，多应憔悴。\n上了灯儿，知是睡哩坐哩。\n蓦思归计。\n又还是重屈指。\n从今已後，暌离千万，且休容易。\n这底凄惶，你看是谁不是。"
  ],
  [
    "柳梢青",
    "赵长卿",
    "甜言软语。\n长记那时，萧娘叮嘱。\n清管危弦，前欢难断，鳞鸿无据。\n纷纷眼底浮花，拈弄动、几多思虑。\n千结丁香，且须珍重，休胡分付。"
  ],
  [
    "浣溪沙",
    "赵长卿",
    "金兽喷香瑞霭氛。\n夜凉如水酒醺醺。\n照人娇眼媚生春。\n我自愁多魂已断，不禁楚雨带巫云。\n人情又是一番新。"
  ],
  [
    "浣溪沙",
    "赵长卿",
    "坐看销金暖帐中。\n羔儿酒美兽煤红。\n浅斟低唱好家风。\n爱客东君多解事，晚妆新与画眉峰。\n便须催唤出房栊。"
  ],
  [
    "浣溪沙",
    "赵长卿",
    "堆枕冠儿翡翠钗。\n蒙金领子满絣鞋。\n于中沈净好情怀。\n新欲晚凉梳洗罢，半娇微笑下堂来。\n莲花因甚未曾开。"
  ],
  [
    "临江仙",
    "赵长卿",
    "天外浓云云外雨，雨声初上檐牙。\n红蕖应褪洗妆花。\n晚凉如有意，到山家。\n为唤山童多索酒，金锺细酌流霞。\n晕生玉颊酒潮斜。\n闲中无宠辱，醉里是生涯。"
  ],
  [
    "夜行船",
    "赵长卿",
    "绿盖红幢笼碧水。\n鱼跳处、浪痕匀碎。\n惜别殷勤，留连无计，歌声与、泪和柔脆。\n一叶扁舟烟浪里。\n曲滩头、此情无际。\n窈窕眉山，暮霞红处，雨云想、翠峰十二。"
  ],
  [
    "浪淘沙",
    "赵长卿",
    "窈窕绣帏深。\n窈窕娉婷。\n梅花初试晚妆新。\n那更娇痴年纪小，冰雪精神。\n举措忒轻盈。\n歌彻新声。\n柔肠魂断不堪听。\n但恐巫山留不住，飞作行云。"
  ],
  [
    "如梦令",
    "赵长卿",
    "居士年来懒散。\n凡事只从宽简。\n身外更无求，祗要夏凉冬暖。\n美满。\n美满。\n得过何须积趱。"
  ],
  [
    "卜算子",
    "赵长卿",
    "十载仰高明，一见心相许。\n来日孤舟西水门。\n风饱征帆腹。\n後夜起相思，明月清江曲。\n若见秋风寒雁来，能寄音书否。"
  ],
  [
    "眼儿媚",
    "赵长卿",
    "先来客路足伤悲。\n那更话别离。\n玉骢也解，知人欲去，骧首频嘶。\n马蹄动是三千里，後会莫相违。\n切须更把，丁香珍重，待我重期。"
  ],
  [
    "南乡子",
    "赵长卿",
    "楚楚窄衣裳。\n腰身占却，多少风光。\n共说春来春去事，凄凉。\n懒对菱花晕晓妆。\n闲立近红芳。\n游峰戏蝶，误采真香。\n何事不归巫峡去，思量。\n故来尘世断人肠。"
  ],
  [
    "南乡子",
    "赵长卿",
    "月转水晶盘。\n楼上初闻一鼓残。\n又是去年天气好，栏干。\n风动梅梢玉斗寒。\n无奈壮情阑。\n对酒如何欲强欢。\n谁道破愁须仗酒，君看。\n酒到愁多破亦难。"
  ],
  [
    "谒金门",
    "赵长卿",
    "灯乍灭。\n忽见一天明月。\n恰舞霓裳歌未歇。\n露寒回绛阙。\n羽服明晖玉雪。\n笑语轻参环玦。\n香泽恼人情不彻。\n夜长窗自白。"
  ],
  [
    "点绛唇",
    "赵长卿",
    "云宫鬟，淡黄衫子轻香透。\n晚凉时候。\n睡起新妆就。\n冰枕生寒，玉浸纤纤手。\n沈吟久。\n眉山敛秀。\n爱道奴家瘦。"
  ],
  [
    "菩萨蛮",
    "赵长卿",
    "春山已蹙眉峰绿。\n春心骀荡难拘束。\n惆怅为春伤。\n惜花心更狂。\n对花深有意。\n且向花前醉。\n花作有情香。\n与人相久长。"
  ],
  [
    "画堂春",
    "赵长卿",
    "当时巧笑记相逢。\n玉梅枝上玲珑。\n酒杯流处已愁浓。\n寒雁横空。\n去程无记更从容。\n到归来好事匆匆。\n一时分付不言中。\n此恨难穷。"
  ],
  [
    "如梦令",
    "赵长卿",
    "居士年来病酒。\n肉食百不宜口。\n蒲合与波薐，更着同蒿葱韭。\n亲手。\n亲手。\n分送卧龙诗友。"
  ],
  [
    "如梦令",
    "赵长卿",
    "别恨眉尖无数。\n後夜王孙何处。\n歌馆与妆楼，目断行云凝伫。\n凝伫。\n凝伫。\n忆泪千行红雨。"
  ],
  [
    "菩萨蛮",
    "赵长卿",
    "隔江一带春山好。\n平林新绿春光老。\n休去倚阑干。\n飞红不忍看。\n东流何处去。\n便是归舟路。\n芳草外斜阳。\n行人更断肠。"
  ],
  [
    "长相思",
    "赵长卿",
    "敛愁眉。\n恨依依。\n肠断关情怨别离。\n云中过雁悲。\n瘦因谁。\n病因谁。\n屈指无言忖後期。\n此时人怎知。"
  ],
  [
    "柳梢青",
    "赵长卿",
    "潇洒仙源。\n夭桃秾李，曾对华筵。\n歌媚惊尘，舞弯低月，满劝金船。\n鉴湖烟水连天。\n政归棹、红妆斗妍。\n花雾香中，人询居士，切莫多传。"
  ],
  [
    "好事近",
    "赵长卿",
    "不羡八千椿，不羡三偷桃客。\n也不羡他龟鹤，一总为凡物。\n羡君恰似老人星，长明无休息。\n好与中兴贤主，立维城勋绩。"
  ],
  [
    "朝中措",
    "赵长卿",
    "南楼风物一番新。\n春暮畀斯民。\n岂但仁人恺弟，更兼政事如神。\n人生最贵，荣登五马，千里蒙恩。\n祗恐促归廊庙，去思有脚阳春。"
  ],
  [
    "朝中措",
    "赵长卿",
    "文章学业继家声。\n名誉压群英。\n早岁掀腾膴仕，如公富贵难并。\n定膺丹诏，朱轮迅召，陶冶苍生。\n自是盐梅姿质，伫看大手调羹。"
  ],
  [
    "朝中措",
    "赵长卿",
    "先生德行冠南丰。\n锦绣作心胸。\n暂屈徒劳州县，文章後进宗工。\n督邮纲纪，才高幕府，雅望尤崇。\n此去定膺光宠，且须满醉西东。"
  ],
  [
    "好事近",
    "赵长卿",
    "江上一江楼，楼上远山横翠。\n还更腰金骑鹤，引竹西歌吹。\n寿君春酒遣双壶，满引见深意。\n肯向龟荷香里，唤侬来同醉。"
  ],
  [
    "好事近",
    "赵长卿",
    "剑水霭欢声，喜庆间生人杰。\n一段葱葱佳气，扇熏风时节。\n今朝银艾佐琴堂，争把寿香爇。\n去去凤皇池上，见龟巢连叶。"
  ],
  [
    "柳长春・踏莎行",
    "赵长卿",
    "梅喜先春，雁惊未腊。\n于门瑞气浮周匝。\n正当月应上弦时，长庚梦与良辰合。\n螺水恩浓，江德洽。\n寿杯劝处燃红蜡。\n明年此际祝遐龄，贺宾一一趋东阁。"
  ],
  [
    "武陵春",
    "赵长卿",
    "又是新逢三五夜，瑞气霭氤氲。\n万点灯和月色新。\n桃李倍添春。\n花县主人情思好，行乐逐良辰。\n满引千锺酒又醇。\n歌韵动梁尘。"
  ],
  [
    "临江仙",
    "赵长卿",
    "天祐炎图生国瑞，蓝田暂屈英僚。\n始知文宿降璇霄。\n中元前五日，七夕後三朝。\n江敩风流临此政，少年潇洒奇标。\n行看峻擢相熙朝。\n功名前稷契，寿算等松乔。"
  ],
  [
    "鹊桥仙",
    "赵长卿",
    "云峰初敛，秋荣如洗，庭院金风初扇。\n葱葱佳气霭侯门，信天上、麒麟乍见。\n祝君此去，飞黄腾踏，日侍凝旒邃冕。\n和羹调味早归来，坐看取、蓬莱清浅。"
  ],
  [
    "柳梢青",
    "赵长卿",
    "晴雪楼台，试灯帘幕，适是元宵。\n罗绮娇春，帝城风景，今夜应饶。\n争知我系如匏，便𠈺月良天任教。\n早闭柴门，从他箫鼓，细打轻敲。"
  ],
  [
    "东坡引",
    "赵长卿",
    "茅斋无客至。\n冰砚冻寒泚。\n南枝喜入新诗里。\n恼人频嚼蕊。\n恼人频嚼蕊。\n因思去腊江头醉。\n倚动客兴伤春意。\n经年自叹人如寄。\n光阴如拈指。\n光阴如拈指。"
  ],
  [
    "杏花天",
    "赵长卿",
    "乍凉淅淅风生幕。\n人独在、朱栏翠阁。\n吹箫信杳炉香薄。\n眉上新愁又觉。\n从前事、拟将拼却。\n梦不断、花梢柳萼。\n一杯睡起谁同酌。\n斜日阴阴转角。"
  ],
  [
    "临江仙",
    "赵长卿",
    "远岫螺头湿翠，流霞赪尾疏明。\n断虹斜界雨新晴。\n烟村灯火晚，江浦画难成。\n我向其间泛叶，终朝露渚风汀。\n老来心事最关情。\n不堪三弄笛，吹作断肠声。"
  ],
  [
    "辊绣球",
    "赵长卿",
    "流水奏鸣琴，风月净、天无星斗。\n翠岚堆里，苍岩深处，满林霜腻，暗香冻了，那禁频嗅。\n马上再三回首。\n因记省、去年时候。\n十分全似，那人风韵，柔腰弄影，冰腮退粉，做成清瘦。"
  ],
  [
    "眼儿媚",
    "赵长卿",
    "南枝消息杳然间。\n寂寞倚雕栏。\n紫腰艳艳，青腰袅袅，风月俱闲。\n佳人环佩玉阑珊。\n作恶探花还。\n玉纤拈粟，樱唇呵粉，愁点眉弯。"
  ],
  [
    "菩萨蛮",
    "赵长卿",
    "日高犹恋珊瑚枕。\n羞红不忿花如锦。\n双燕运芹泥。\n燕归人未归。\n纵饶梳洗罢。\n朱户何曾跨。\n寂寞小房栊。\n回文和泪封。"
  ],
  [
    "鹧鸪天",
    "赵长卿",
    "落魄东吴二十春。\n风流诗句得清新。\n今年却恨花星照，再见温卿与远真。\n分楚佩，染巫云。\n赤绳结得短花茵。\n若非京口初相识，安得毗陵作故人。"
  ],
  [
    "浪淘沙",
    "赵长卿",
    "绿树转鸣禽。\n已是春深。\n杨花庭院日阴阴。\n帘外飞来双语燕，不寄归音。\n旧事懒追寻。\n空惹芳心。\n天涯消息远沈沈。\n记得年时中酒後，直至而今。"
  ],
  [
    "谒金门",
    "赵长卿",
    "春睡足。\n帘卷翠屏山曲。\n芳草沿阶横地轴。\n垂杨相映绿。\n暗忆旧欢难续。\n又是禁烟传烛。\n陌上踏青新结束。\n秋千谁共促。"
  ],
  [
    "侍香金童",
    "赵长卿",
    "一种春光，占断东君惜。\n算秾李、昭华争并得。\n粉腻酥融娇欲滴。\n端的尊前，旧曾相识。\n向夜阑、酒醒霜浓寒又力。\n但只与、冰姿添夜色。\n绣幕银屏人寂寂。\n只许刘郎，暗传消息。"
  ],
  [
    "菩萨蛮",
    "赵长卿",
    "新晴庭户春阴薄。\n东风不度重帘幕。\n第几小兰房。\n雏莺初弄黄。\n悄寒春未透。\n不解寻花柳。\n只恐渐春深。\n愁生求友心。"
  ],
  [
    "清平乐",
    "赵长卿",
    "紫箫声断。\n窗底春愁乱。\n试著春衫羞自看。\n窄似年时一半。\n一春长病厌厌。\n新来愁病重添。\n香冷倦熏金鸭，日高不卷珠帘。"
  ],
  [
    "好事近",
    "赵长卿",
    "齿颊带馀香，謦咳总成珠玉。\n剪碎袖罗花片，点金觥春绿。\n玉鱼花露自清凉，涓涓在郎腹。\n犹胜望梅消渴，对文君眉蹙。"
  ],
  [
    "品令",
    "赵长卿",
    "好事客。\n宫商内、吟得风清月白。\n主人幸有豪家意，後堂煞有春色。\n花压金翘俏相映，酒满玉纤无力。\n你若待我些儿酒，尽吃得、尽吃得。"
  ],
  [
    "武陵春",
    "赵长卿",
    "落了丹枫残了菊，秋色苦无多。\n谁唤西风泣泪罗，吹恨入星河。\n碧枝头金粟闹，曾扌乖翠云窝。\n重揉檀英忆两娥。\n无奈冷香何。"
  ],
  [
    "失调名",
    "罗愿",
    "九月江南秋色，黄雀雨，鲤鱼风。"
  ],
  [
    "导引",
    "楼钥",
    "孝宗纯孝，前圣更何加。\n高蹈处重华。\n丹成仙去龙輴远，越岸暮山遐。\n波臣先为卷寒沙。\n来往护灵槎。\n九虞礼举神祗乐，万世佑皇家。"
  ],
  [
    "导引",
    "楼钥",
    "吾皇尽孝，宗庙务崇尊。\n巨典备弥文。\n巍巍东向开基主，七世神孙。\n追思九闰整乾坤。\n环宇慕洪恩。\n从今密迩高宗室，千载事如存。"
  ],
  [
    "失调名",
    "张良臣",
    "昨日豆花篱下过，忽然迎面好风吹。\n独自立多时。"
  ],
  [
    "西江月",
    "张良臣",
    "四壁空围恨玉，十香浅捻啼绡。\n殷云度雨井桐凋。\n雁雁无书又到。\n别後钗分燕股，病馀镜减鸾腰。\n蛮江豆蔻影连梢。\n不道参横易晓。"
  ],
  [
    "采桑子",
    "张良臣",
    "佳人满劝金蕉叶，夜玉春温。\n别後黄昏。\n燕子楼高月一痕。\n年年依旧梨花雨，粉泪空存。\n流水孤村。\n不著寒鸦也断魂。"
  ],
  [
    "杏花天",
    "张孝忠",
    "爱寻水竹添情况。\n任云卧、溪边石上。\n衔杯乐圣成游荡。\n不为弓弯舞样。\n北湖迥、风飘彩舫。\n□笑击、冯夷薄相。\n致身福地何萧爽。\n莫道居夷太枉。"
  ],
  [
    "杏花天",
    "张孝忠",
    "看花随柳湖边去。\n似邂逅、水晶宫住。\n刘郎笔落惊风雨。\n酒社诗盟心许。\n玉关外、不辞马武。\n便好展、云霄稳步。\n郴江自绕郴山路。\n欲问功名何处。"
  ],
  [
    "破阵子",
    "张孝忠",
    "占气中涵清淑，徵诗古富篇章。\n杖屦闲随鱼□乐，怀抱清如湖水凉。\n何殊吴越乡。\n风柳春容袅袅，水花月影汪汪。\n且把清尊浇磊磈，莫为浮名愁肺肠。\n星星白发长。"
  ],
  [
    "玉楼春",
    "张孝忠",
    "绿波春早青烟暮。\n翠幕船如天上去。\n深杯浊酒醉贤人，隔岸幽花怜静女。\n浮云散乱流萍聚。\n恨满韩张离合处。\n欲招骑龙帝乡人，来咏叉鱼春岸句。"
  ],
  [
    "鹧鸪天",
    "张孝忠",
    "豆蔻梢头春意浓。\n薄罗衫子柳腰风。\n人间乍识瑶池似，天上浑疑月殿空。\n眉黛小，髻云松。\n背人欲整又还慵。\n多应没个藏娇处，满镜桃花带雨红。"
  ],
  [
    "菩萨蛮",
    "张孝忠",
    "娇红隐映花稍雾。\n金莲容与歌声度。\n得句写香笺。\n江山此意传。\n醉当春好处。\n不道因风絮。\n去并锦闱眠。\n青绫被底仙。"
  ],
  [
    "西江月",
    "张孝忠",
    "堂上簪缨交错，花间帘幕高张。\n与君一咏一飞觞。\n莫笑诗狂饮畅。\n满路光风转蕙，吟边宫柳斜行。\n新词妙绝动宫墙。\n紫诰黄麻天上。"
  ],
  [
    "霜天晓角",
    "张孝忠",
    "楚山浮碧。\n江汉无终极。\n鄂渚几行云树，天何意、限南北。\n使君觞醉客。\n健倒曾何惜。\n三国英雄谁在，斜阳外、尽陈迹。"
  ],
  [
    "点绛唇",
    "方有开",
    "七里滩边，江光漠漠山如戟。\n渔舟一叶。\n径入寒烟碧。\n笑我尘劳，羞对双台石。\n身如织。\n年年行役。\n鱼鸟浑相识。"
  ],
  [
    "柳梢青",
    "傅大询",
    "春到江南，今年寒少，早有疏梅。\n相伴双松，吟哦风月，着意花开。\n天香甚处安排。\n便何似、调羹去来。\n劲节仙姿，玉堂难老，身在蓬莱。"
  ],
  [
    "行香子",
    "傅大询",
    "玉佩簪缨。\n罗袜生尘。\n问何时、来到湘滨。\n尧蓂五叶，二月阳春。\n一霎时风，一霎时雨，一霎时晴。\n有子鸣琴。\n有路登瀛。\n戏斑衣、温酒重斟。\n蟠桃难老，相伴长生。\n一千年花，一千年果，一千年人。"
  ],
  [
    "鹧鸪天",
    "林淳",
    "天近袄知雨露浓。\n湖山无日不春风。\n闲花野草皆掀舞，曾在君王顾盼中。\n时易得，会难逢。\n朝为逆旅暮三公。\n蛟龙得雨飞无便，鸡犬腾云夙有功。"
  ],
  [
    "柳梢青",
    "林淳",
    "富贵园林。\n清虚清馆，随意登临。\n物外风光，云明花媚，鸟语烟深。\n徐徐缓辔微吟。\n迤逦度、松间柳阴。\n览遍幽奇，小舟归晚，月映波心。"
  ],
  [
    "浣溪沙",
    "林淳",
    "却忆西湖烂漫游。\n水涵山影翠光浮。\n轻舟短棹不惊鸥。\n带露精神花妩媚，依风情态柳温柔。\n莺歌燕语巧相留。"
  ],
  [
    "阮郎归",
    "王炎2",
    "落花时节近清明。\n南园芳草青。\n东风料峭雨难晴。\n那堪中宿酲。\n回首处，自销凝。\n谁知人瘦生。\n倚阑无语不禁情。\n杜鹃啼数声。"
  ],
  [
    "青玉案",
    "王炎2",
    "深红数点吹花絮。\n又燕子、飞来语。\n远水平芜春欲暮。\n年年长是，清明时候，故遣人憔悴。\n竹鸡啼罢山村雨。\n正寥落、无情绪。\n猛省从前多少事。\n绿杨堤上，楼台如画，此景今何处。"
  ],
  [
    "浪淘沙令",
    "王炎2",
    "流水绕孤村。\n杨柳当门。\n昔年此地往来频。\n认得绿杨携手处，笑语如存。\n往事不堪论。\n强对清尊。\n梅花香里月黄昏。\n白首重来谁是伴，独自销魂。"
  ],
  [
    "清平乐",
    "王炎2",
    "呢喃燕语。\n共诉春归去。\n春去从他留不住。\n落尽枝头红雨。\n老翁袖手优游。\n闲愁不到眉头。\n过了麦黄椹紫，归期只在新秋。"
  ],
  [
    "清平乐",
    "王炎2",
    "儿曹耳语。\n借问何处去。\n家在翠微深处住。\n生计一犁春雨。\n客中且恁浮游。\n莫将事挂心头。\n纵使人生满百，算来更几春秋。"
  ],
  [
    "浪淘沙",
    "王炎2",
    "月色十分圆。\n风露娟娟。\n木犀香里凭阑干。\n河汉横斜天似水，玉鉴光寒。\n草草具杯盘。\n相对苍颜。\n素娥莫惜少留连。\n秋气平分蟾兔满，动是经年。"
  ],
  [
    "卜算子",
    "王炎2",
    "渡口唤扁舟，雨後青绡皱。\n轻暖相重护病躯，料峭还寒透。\n老大自伤春，非为花枝瘦。\n那得心情似少年，双燕归时候。"
  ],
  [
    "卜算子",
    "王炎2",
    "散策问芳菲，春半花犹未。\n蓓蕾枝头怯苦寒，恰似人憔悴。\n人莫恨花迟，天自催寒去。\n雨意才收日气浓，玉靥红如醉。"
  ],
  [
    "江城子",
    "王炎2",
    "清波渺渺日晖晖。\n柳依依。\n草离离。\n老大逢春，情绪有谁知。\n帘箔四垂庭院静，人独处，燕双飞。\n怯寒未敢试春衣。\n踏青时。\n懒追随。\n野蔌山淆，村酿可从宜。\n不向花边拼一醉，花不语，笑人痴。"
  ],
  [
    "虞美人",
    "王炎2",
    "镜中失画双青鬓。\n懒更占花信。\n小梅半谢雨垂垂。\n未许轻红破蕾、缀桃枝。\n社前归燕穿帘语。\n似说人憔悴。\n自缘老去少欢悰。\n不是春寒料峭、怯东风。"
  ],
  [
    "南乡子",
    "王炎2",
    "云淡日昽明。\n久雨潺潺乍得晴。\n社近东皋农务急，催耕。\n又见菖蒲出水清。\n池面縠纹平。\n掠水迎风燕羽轻。\n试出访寻春色看，相迎。\n巧笑花枝似有情。"
  ],
  [
    "忆秦娥",
    "王炎2",
    "胭脂点。\n海棠落尽青春晚。\n青春晚。\n少年游乐，而今慵懒。\n春光不可无人管。\n花边酌酒随深浅。\n随深浅。\n牡丹红透，荼䕷香远。"
  ],
  [
    "临江仙",
    "王炎2",
    "欲近上元人意好，月如人意团圆。\n暖风催趣养花天。\n三山来鹤驾，万户识凫仙。\n手种河阳桃李树，暂时来看春妍。\n彩衣一笑棹觥船。\n明年当此日，人到凤池边。"
  ],
  [
    "好事近",
    "王炎2",
    "时节近元宵，天意人情都好。\n烟柳露桃枝上，觉今年春早。\n遏云一曲凤将雏，疑是在蓬岛。\n玉笋扶杯潋滟，愿黑头难老。"
  ],
  [
    "浪淘沙令",
    "王炎2",
    "秋色满东篱。\n露滴风吹。\n凭谁折取泛芳卮。\n长是年年重九日，苦恨开迟。\n因记得当时。\n共拈纤枝。\n而今寂寞凤孤飞。\n不似旧来心绪好，惟有花知。"
  ],
  [
    "采桑子",
    "王炎2",
    "一番飞次春风巧，细看工夫。\n点缀红酥。\n此际多应别处无。\n玉人不与花为主，辜负芳菲。\n香透帘帏。\n谁向钗头插一枝。"
  ],
  [
    "好事近",
    "王炎2",
    "玉颊映红绡，才报东风消息。\n虽则清如许，有生香真色。\n相看动是隔年期，忍不饮涓滴。\n莫待轻飞一片，却说花堪惜。"
  ],
  [
    "临江仙",
    "王炎2",
    "雪片幻成肌骨，月华借与精神。\n一声羌笛怨黄昏。\n吹香飘缟袂，脱迹委红裙。\n枝上青青结子，子中白白藏仁。\n那时别是一家春。\n劈泥尝煮酒，拂席卧清阴。"
  ],
  [
    "卜算子",
    "王炎2",
    "腻玉染深红，艳丽难常好。\n已是人间祓禊时，花亦随春老。\n唤起曲生来，醉赏惟宜早。\n此去阴晴十日间，点点粘芳草。"
  ],
  [
    "小重山",
    "王炎2",
    "日脚才添一线长。\n葭灰吹玉管，转新阳。\n老来添得鬓边霜。\n年华换，归思满沧浪。\n唤客对凝香。\n公庭凫骛散，缓行觞。\n何须红袖立成行。\n清淡好，胜似听丝簧。"
  ],
  [
    "阮郎归",
    "王炎2",
    "几回幽梦绕家山。\n怯闻梅弄残。\n潇潇黄落客毡寒。\n不禁衣带宽。\n身外事，意阑珊。\n人间行路难。\n寻思百计不如闲。\n休贪朱两。"
  ],
  [
    "临江仙",
    "王炎2",
    "试问休官林下去，何人得似高年。\n壶中不记岁时迁。\n吹箫新有伴，餐玉共求仙。\n有客尊前曾得见，月眉云鬓娟娟。\n断肠刺史独无眠。\n谁能闻一曲，偷向笛中传。"
  ],
  [
    "临江仙",
    "王炎2",
    "思忆故园花又发，等闲过了流年。\n休论升擢与平迁。\n拂衣归去好，无事即神仙。\n况是老人头雪白，羞看红粉婵娟。\n鸾孤凤只且随缘。\n莫将桃叶曲，留与世人传。"
  ],
  [
    "南柯子・南歌子",
    "王炎2",
    "天末家何许，津头客未归。\n柳梢绿暗早莺啼。\n蝴蝶不知春去、绕园飞。\n选胜多游冶，当垆有丽姝。\n青翰载酒泛晴晖。\n不忍十分寥落、负花时。"
  ],
  [
    "好事近",
    "王炎2",
    "闲日似年长，又在他乡春暮。\n柳外一声，怨落花飞絮。\n苎罗只似旧时村，佳人在何处。\n试问鸱夷因甚，载轻颦同去。"
  ],
  [
    "朝中措",
    "王炎2",
    "杜鹃声断日。\n过雨湿残红。\n老色菱花影里，客愁蕉叶香中。\n柳梢飞絮，桃梢结子，断送春风。\n莫恨春无觅处，明年还在芳丛。"
  ],
  [
    "南柯子・南歌子",
    "王炎2",
    "对镜鸾休舞，求凰凤自飞。\n珠钿翠珥密封题。\n中有鸾笺细字、没人知。\n环佩灯前结，辎軿月下归。\n笑他织女夜鸣机。\n空与牛郎相望、不相随。"
  ],
  [
    "朝中措",
    "王炎2",
    "蔷薇露染玉肌肤。\n欲试缕金衣。\n一种出尘态度，偏宜月伴风随。\n初疑邂逅，湘妃洛女，似是还非。\n只恐乘云轻举，翩然飞度瑶池。"
  ],
  [
    "西江月",
    "王炎2",
    "蔌蔌落红都尽，依然见此清姝。\n水沈为骨玉为肤。\n留得春光少住。\n鸳帐巧藏翠幔，燕钗斜亸纤枝。\n休将往事更寻思。\n且为浓香一醉。"
  ],
  [
    "柳梢青",
    "王炎2",
    "葭管风微。\n莱衣香软，歌凤将雏。\n笑酌流霞，问人何处，别有瑶池。\n相将月佩霞裾。\n领凫舄、归朝玉墀。\n管取长年，进封大国，稳住清都。"
  ],
  [
    "踏莎行",
    "王炎2",
    "木落天寒，年华又暮。\n老来多病须调护。\n诗编酒榼总无缘，闲中赢得瞢腾睡。\n尘暗犀梳，香消翠被。\n悄无音信来青羽。\n新愁正上自眉峰，黄昏庭院潇潇雨。"
  ],
  [
    "清平乐",
    "王炎2",
    "一杯椒醑。\n惜饮难成醉。\n爆竹声中人未睡。\n共道今宵守岁。\n不如且就衾裯。\n谁能细数更筹。\n三百六旬过了，明朝却是年头。"
  ],
  [
    "南柯子・南歌子",
    "王炎2",
    "山冥云阴重，天寒雨意浓。\n数枝幽艳湿啼红。\n莫为惜花惆怅、对东风。\n蓑笠朝朝出，沟塍处处通。\n人间辛苦是三农。\n要得一犁水足、望年丰。"
  ],
  [
    "夜行船",
    "王炎2",
    "淡饭粗衣随分过。\n新成就、庵寮一个。\n静处藏身，十分自在，只恁麽、有何不可。\n过眼空花都看破。\n红尘外、独行独坐。\n也没筹量，也没系绊，更觅甚、三乘四果。"
  ],
  [
    "临江仙",
    "王炎2",
    "一声春事了，不知苦劝谁归。\n花梢香露染蔷薇。\n小梅酸著齿，酒正堪携。\n鸭绿一篙新雨过，远山半出修眉。\n仙翁理棹欲来时。\n绕檐乌鹊喜，报与主人知。"
  ],
  [
    "忆秦娥",
    "王炎2",
    "头如雪。\n尘缘滚滚无休歇。\n无休歇。\n买田筑屋，是何时节。\n从今事事都休说。\n巢安寮里藏疏拙。\n藏疏拙。\n许谁为伴，溪山风月。"
  ],
  [
    "玉楼春",
    "王炎2",
    "往年糊口谋升斗。\n朱墨尘埃粘两袖。\n黄粱梦断始归来，依旧琴书当左右。\n而今藏取持螯手。\n林下独居闲散又。\n问之何以得长年，寡欲少思安老朽。"
  ],
  [
    "玉楼春",
    "王炎2",
    "大都四绪阴晴半。\n天上油云舒又卷。\n若还心也似云闲，老色何由来上面。\n生平辛苦今潇散。\n得丧荣枯皆历遍。\n人言不死是神仙，我但耳闻非眼见。"
  ],
  [
    "如梦令",
    "杨冠卿",
    "满院落花春寂。\n风絮一帘斜日。\n翠钿晓寒轻，独倚千秋无力。\n无力。\n无力。\n蹙破远山愁碧。"
  ],
  [
    "生查子",
    "杨冠卿",
    "娇莺恰恰啼，过水翻回去。\n欲共诉芳心，故绕池边树。\n人去绮窗闲，弦断秦筝柱。\n百啭听新声，总是伤心处。"
  ],
  [
    "生查子",
    "杨冠卿",
    "消瘦不胜寒，独立江南路。\n罗袜暗生尘，不见凌波步。\n兰佩解鸣珰，往事凭谁诉。\n一纸彩云笺，好寄青鸾去。"
  ],
  [
    "生查子",
    "杨冠卿",
    "潇湘日暮时，倚棹蒹葭浦。\n不见独醒人，愁对湘妃语。\n璧月送归云，一叶莲舟举。\n宝瑟奏清商，波底鱼龙舞。"
  ],
  [
    "浣溪沙",
    "杨冠卿",
    "洞口春深长薜萝。\n幽栖地僻少经过。\n一溪新绿涨晴波。\n惊梦觉来啼鸟近，惜春归去落花多。\n东风独倚奈愁何。"
  ],
  [
    "浣溪沙",
    "杨冠卿",
    "银叶香销暑簟清。\n枕鸳醉倚玉钗横。\n起来红日半窗明。\n多病情怀无可奈，惜花天气恼馀酲。\n瑶琴谁弄晓莺声。"
  ],
  [
    "霜天晓角",
    "杨冠卿",
    "渔舟簇簇。\n西塞山前宿。\n流水落红香远，春江涨、葡萄绿。\n蕲竹。\n奏新曲。\n惊回幽梦独。\n却把渔竿远去，骑鲸背、钓璜玉。"
  ],
  [
    "卜算子",
    "杨冠卿",
    "苍生喘未苏，贾笔论孤愤。\n文采风流今尚存，毫发无遗恨。\n凄恻近长沙，地僻秋将尽。\n长使英雄泪满襟，天意高难问。"
  ],
  [
    "垂丝钓",
    "杨冠卿",
    "翠帘昼卷。\n庭花日影初转。\n酒力未醒，眉黛还敛。\n停歌扇。\n背画阑倚遍。\n情无限。\n怅韶华又晚。\n锦鞯去後，愁宽珠袖金钏。\n碧云信远。\n难托西楼雁。\n空写银筝怨。\n肠欲断。\n更落红万点。"
  ],
  [
    "菩萨蛮",
    "杨冠卿",
    "飞云障碧江天暮。\n杏花帘幕黄昏雨。\n翠袖怯春寒。\n有人愁倚阑。\n天涯芳草路。\n目送征鸿去。\n人远玉关长。\n尺书难寄将。"
  ],
  [
    "菩萨蛮",
    "杨冠卿",
    "春山愁对修眉绿。\n春衫谁为裁冰縠。\n日暮倚阑干。\n不禁烟雾寒。\n湖边归去路。\n犹记传觞处。\n往事等空花。\n客心惊岁华。"
  ],
  [
    "菩萨蛮",
    "杨冠卿",
    "冰肌玉衬香绡薄。\n无言独倚阑干角。\n相见又还休。\n可堪归去愁。\n碧波溪上路。\n几阵黄昏雨。\n归去断人肠。\n纱厨枕簟凉。"
  ],
  [
    "菩萨蛮",
    "杨冠卿",
    "玉妃夜宴瑶池冷。\n翩然飞下霓旌影。\n天阔水云长。\n风飘舞袖香。\n姑山人似旧。\n清压红梅瘦。\n同凭玉阑干。\n光摇银海寒。"
  ],
  [
    "好事近",
    "杨冠卿",
    "晚起倦梳妆，斜压翠鬟云鬓。\n手拈花枝辄笑，问青鸾音信。\n绣帘慵卷玉钩垂，风篁奏馀韵。\n灯火黄昏院落，报雕鞍人近。"
  ],
  [
    "好事近",
    "杨冠卿",
    "细雨落檐花，帘卷金泥红湿。\n楼外远山横翠，染修眉愁碧。\n旧游春梦了无痕，香尘暗瑶瑟。\n凭仗青鸾飞去，问新来消息。"
  ],
  [
    "谒金门",
    "杨冠卿",
    "伤漂泊。\n负了花前期约。\n寒食清明都过却。\n愁怀无处著。\n晴日柳阴池阁。\n风絮斜穿帘幕。\n帘外秋千闲彩索。\n断肠人寂寞。"
  ],
  [
    "忆秦娥",
    "杨冠卿",
    "东风恶。\n雪花乱舞穿帘幕。\n穿帘幕。\n寒侵绿绮，音断弦索。\n宫梅已破香红萼。\n梅妆想称伊梳掠。\n伊梳掠。\n十分全似，旧时京洛。"
  ],
  [
    "忆秦娥",
    "杨冠卿",
    "云垂幕。\n江天雪似杨花落。\n杨花落。\n翠衾不暖，晓寒偏觉。\n起来独倚西楼角。\n客怀无耐伤离索。\n伤离索。\n蛮笺欲寄，塞鸿难托。"
  ],
  [
    "清平乐",
    "杨冠卿",
    "翠团嘉树。\n杜宇呼春去。\n帘卷金泥凝望处。\n几点红薇香雨。\n等闲过了花时。\n殷勤来问酴醾。\n恰有一枝春在，画楼红日林西。"
  ],
  [
    "柳梢青",
    "杨冠卿",
    "红药翻阶。\n天香国艳，辉映楼台。\n解语浑如，三千粉黛，十二金钗。\n青鞋踏破苍苔。\n趁舞蝶、游蜂去来。\n宿粉偷香，也应难似，年少情怀。"
  ],
  [
    "柳梢青",
    "杨冠卿",
    "金蕊飘残。\n江城秋晚，月冷霜寒。\n一种幽芳，雕冰镂玉，舞凤翔鸾。\n悠然静对南山。\n笑琼沼、鸳飞翠澜。\n小玉惊呼，太真娇困，俯槛慵看。"
  ],
  [
    "柳梢青",
    "杨冠卿",
    "归梦迢迢。\n分明曾见，舞遍云韶。\n解道相思，愁宽金钏，瘦损宫腰。\n觉来情绪无聊。\n正戍角、声翻丽谯。\n楚塞山长，巫阳人远，斗帐香消。"
  ],
  [
    "西江月",
    "杨冠卿",
    "妙墨龙蛇飞动，新词雪月交光。\n论文齿颊带冰霜。\n凤阁从来宫样。\n寿菊丛开三径，清姿高压群芳。\n折花聊尔问行藏。\n会见横飞直上。"
  ],
  [
    "西江月",
    "杨冠卿",
    "罗袜浪传仙子，宫梅休写华光。\n人言寿客饱经霜。\n不趁凡花入样。\n万玉森罗素节，一枝剩有馀芳。\n孤高肯使蝶蜂藏。\n特立甘泉顶上。"
  ],
  [
    "西江月",
    "杨冠卿",
    "昨梦钧天帝所，曾陪奏赋明光。\n玉除金蕊映秋霜。\n尽道宫花别样。\n娇额涂黄牢就，金莲衬步齐芳。\n舞鸾仪凤巧难藏。\n羞杀繁红陌上。"
  ],
  [
    "东坡引",
    "杨冠卿",
    "绿波芳草路。\n别离记南浦。\n香云翦赠青丝缕。\n钗分金半股。\n钗分金半股。\n阳关一曲声凄楚。\n惹起离筵愁绪。\n梦魂拟逐征鸿去。\n行云无定据。\n行云无定据。"
  ],
  [
    "鹧鸪天",
    "杨冠卿",
    "岁月如驰乌兔飞。\n情怀著酒强支持。\n经年不见宫妆面，碧谁斟翡翠卮。\n江路晚，夕阳低。\n奚奴空负锦囊归。\n欲凭驿使传芳信，未放东风第一枝。"
  ],
  [
    "小重山",
    "杨冠卿",
    "一笑回眸百媚生。\n娇羞佯不语，艳波横。\n缓移莲步绕阶行。\n凝情久，幽怨托银筝。\n些事那回曾。\n水晶双枕冷，簟纹平。\n窥人燕子苦无情。\n惊梦断，何处觅云行。"
  ],
  [
    "蝶恋花",
    "杨冠卿",
    "舞处曾看花满面。\n独倚东风，往事思量遍。\n绿怨红愁春不管。\n天涯芳草人肠断。\n一纸云笺鱼雁远。\n归凤求凰，谁识琴心怨。\n臂枕香消眉黛敛。\n也应为我宽金钏。"
  ],
  [
    "蝶恋花",
    "杨冠卿",
    "月冷花寒宫漏促。\n人在虚檐，玉体温无粟。\n弦断鸾胶还再续。\n娇云时霎情难足。\n解道双鸳愁独宿。\n宿翠偎红，蛱蝶元相逐。\n蓬海路遥天六六。\n终须伴我骑黄鹄。"
  ],
  [
    "柳梢青",
    "赵汝愚",
    "水月光中，烟霞影里，涌出楼台。\n空外笙箫，云间笑语，人在蓬莱。\n天香暗逐风回。\n正十里、荷花盛开。\n买个扁舟，山南游遍，山北归来。"
  ],
  [
    "江神子・江城子",
    "辛弃疾",
    "梅梅柳柳斗纤秾。\n乱山中。\n为谁容。\n试著春衫，依旧怯东风。\n何处踏青人未去，呼女伴，认骄骢。\n儿家门户几重重。\n记相逢。\n画桥东。\n明日重来，风雨暗残红。\n可惜行云春不管，裙带褪，鬓云松。"
  ],
  [
    "江神子・江城子",
    "辛弃疾",
    "玉箫声远忆骖鸾。\n几悲欢。\n带罗宽。\n且对花前，痛饮莫留残。\n归去小窗明月在，云一缕，玉千竿。\n吴霜应点鬓云斑。\n绮窗闲。\n梦连环。\n说与东风，归意有无间。\n芳草姑苏台下路，和泪看，小屏山。"
  ],
  [
    "江神子・江城子",
    "辛弃疾",
    "一川松竹任横斜。\n有人家。\n被云遮。\n雪後疏梅，时见两三花。\n比□桃源溪上路，风景好，不争多。\n旗亭有酒径须赊。\n晚寒些。\n怎禁他。\n醉里匆匆，归骑自随车。\n白发苍颜吾老矣，只此地，是生涯。"
  ],
  [
    "江神子・江城子",
    "辛弃疾",
    "剩云残日弄阴晴。\n晚山明。\n小溪横。\n枝上绵蛮，休作断肠声。\n但是青山山下路，春到处，总堪行。\n当年彩笔赋《芜城》。\n忆平生。\n若为情。\n试取灵槎，归路问君平。\n花底夜深寒色重，须拼却，玉山倾。"
  ],
  [
    "鹧鸪天",
    "辛弃疾",
    "一榻清风殿影凉。\n涓涓流水响回廊。\n千章云木钩辀叫，十里溪风䆉稏香。\n冲急雨，趁斜阳。\n山园细路转微茫。\n倦途却被行人笑，只为林泉有底忙。"
  ],
  [
    "鹧鸪天",
    "辛弃疾",
    "晚日寒鸦一片愁。\n柳塘新绿却温柔。\n若教眼底无离恨，不信人间有白头。\n肠已断，泪难收。\n相思重上小红楼。\n情知已被山遮断，频倚阑干不自由。"
  ],
  [
    "鹧鸪天",
    "辛弃疾",
    "翠竹千寻上薜萝。\n东湖经雨又增波。\n只因买得青山好，却恨归来白发多。\n明画烛，洗金荷。\n主人起舞客齐歌。\n醉中只恨欢娱少，明日醒时奈病何。"
  ],
  [
    "鹧鸪天",
    "辛弃疾",
    "唱彻《阳关》泪未干。\n功名馀事且加餐。\n浮天水送无穷树，带雨云埋一半山。\n今古恨，几千般。\n只应离合是悲欢。\n江头未是风波恶，别有人间行路难。"
  ],
  [
    "鹧鸪天",
    "辛弃疾",
    "扑面征尘去路遥。\n香篝渐觉水沈销。\n山无重数周遭碧，花不知名分外娇。\n人历历，马萧萧。\n笙旗又过小红桥。\n愁边剩有相思句，摇断吟鞭碧玉梢。"
  ],
  [
    "鹧鸪天",
    "辛弃疾",
    "枕簟溪堂冷欲秋。\n断云依水晚来收。\n红莲相倚浑如醉，白鸟无言定自愁。\n书咄咄，且休休。\n一丘一壑也风流。\n不知筋力衰多少，但觉新来懒上楼。"
  ],
  [
    "蝶恋花",
    "辛弃疾",
    "衰草残阳三万顷。\n不算飘零，天外孤鸿影。\n几许凄凉须痛饮。\n行人自向江头醒。\n会少离多看两鬓。\n万缕千丝，何况新来病。\n不是离愁难整顿。\n被他引惹其他恨。"
  ],
  [
    "蝶恋花",
    "辛弃疾",
    "点检笙歌多酿酒。\n蝴蝶西园，暖日明花柳。\n醉倒东风眠永昼。\n觉来小院重携手。\n可惜春残风雨又。\n收拾情怀，长把诗。\n杨柳见人离别後。\n腰肢近日和他瘦。"
  ],
  [
    "蝶恋花",
    "辛弃疾",
    "九畹芳菲兰佩好。\n空谷无人，自怨蛾眉巧。\n宝瑟泠泠千古调。\n朱丝弦断知音少。\n冉冉年华吾自老。\n水满汀洲，何处寻芳草。\n唤起湘累歌未了。\n石龙舞罢松风晓。"
  ],
  [
    "蝶恋花",
    "辛弃疾",
    "小小华年才月半。\n罗幕春风，幸自无人见。\n刚道羞郎低粉面。\n傍人瞥见回娇盼。\n昨夜西池陪女伴。\n柳困花慵，见说归来晚。\n劝客持觞浑未惯。\n未歌先觉花枝颤。"
  ],
  [
    "定风波",
    "辛弃疾",
    "少日春怀似酒浓。\n插花走马醉千锺。\n老去逢春如病酒。\n唯有。\n茶瓯香篆小帘栊。\n卷尽残花风未定。\n休恨。\n花开元自要春风。\n试问春归谁得见。\n飞燕。\n来时相遇夕阳中。"
  ],
  [
    "临江仙",
    "辛弃疾",
    "老去惜花心已懒，爱梅犹绕江村。\n一枝先破玉溪春。\n更无花态度，全有雪精神。\n剩向空山餐秀色，为渠著句清新。\n竹根流水带溪云。\n醉中浑不记，归路月黄昏。"
  ],
  [
    "临江仙",
    "辛弃疾",
    "莫向空山吹玉笛，壮怀酒醒心惊。\n四更霜月太寒生。\n被翻红锦浪，酒满玉壶冰。\n小陆未须临水笑，山林我辈锺情。\n今宵依旧醉中行。\n试寻残菊处，中路侯渊明。"
  ],
  [
    "临江仙",
    "辛弃疾",
    "锺鼎山林都是梦，人间荣辱休惊。\n只消闲处过平生。\n酒杯秋吸露，诗句夜裁冰。\n记取小窗风雨夜，对床灯火多情。\n问谁千里伴君行。\n晚山眉样翠，秋水镜般明。"
  ],
  [
    "菩萨蛮",
    "辛弃疾",
    "稼轩日向儿童说。\n带湖买得新风月。\n头白早归来。\n种花花已开。\n功名浑是错。\n更莫思量着。\n见说小楼东。\n好山千万重。"
  ],
  [
    "菩萨蛮",
    "辛弃疾",
    "郁孤台下清江水。\n中间多少行人泪。\n西北是长安。\n可怜无数山。\n青山遮不住。\n毕竟江流去。\n江晚正愁予。\n山深闻鹧鸪。"
  ],
  [
    "菩萨蛮",
    "辛弃疾",
    "无情最是江头柳。\n长条折尽还依旧。\n木叶下平湖。\n雁来书有无。\n雁无书尚可。\n妙语凭谁和。\n风雨断肠时。\n小山生桂枝。"
  ],
  [
    "菩萨蛮",
    "辛弃疾",
    "青山欲共高人语。\n联翩万马来无数。\n烟雨却低回。\n望来终不来。\n人言头上发。\n总向愁中白。\n拍手笑沙鸥。\n一身都是愁。"
  ],
  [
    "菩萨蛮",
    "辛弃疾",
    "香浮乳酪玻璃碗。\n年年醉里尝新惯。\n何物比春风。\n歌唇一点红。\n江湖清梦断。\n翠笼明光殿。\n万颗写轻匀。\n低头愧野人。"
  ],
  [
    "朝中措",
    "辛弃疾",
    "绿萍池沼絮飞忙。\n花入蜜脾香。\n长怪春归何处，谁知个里迷藏。\n残云剩雨，些儿意思，直恁思量。\n不是莺声惊觉，梦中啼损红妆。"
  ],
  [
    "朝中措",
    "辛弃疾",
    "篮舆袅袅破重冈。\n玉笛两红妆。\n这里都愁酒尽，那边正和诗忙。\n为谁醉倒，为谁归去，都莫思量。\n白水东边篱落，斜阳欲下牛羊。"
  ],
  [
    "乌夜啼",
    "辛弃疾",
    "江头醉倒山公。\n月明中。\n记得昨宵归路、笑儿童。\n溪欲转。\n山已断。\n两三松。\n一段可怜风月、欠诗翁。"
  ],
  [
    "乌夜啼",
    "辛弃疾",
    "人言我不如公。\n酒频中。\n更把平生湖海、问儿童。\n千尺蔓。\n云叶乱。\n系长松。\n却笑一身缠绕、似衰翁。"
  ],
  [
    "鹊桥仙",
    "辛弃疾",
    "朱颜晕酒，方瞳点漆，闲傍松边倚杖。\n不须更展画图看，自是个、寿星模样。\n今朝盛事，一杯深劝，更把新诗齐唱。\n人间八十最风流，长帖在、儿儿额上。"
  ],
  [
    "太常引",
    "辛弃疾",
    "君王著意履声间。\n便令押、紫宸班。\n今代又尊韩。\n道吏部、文章泰山。\n一杯千岁，问公何事，早伴赤松闲。\n功业後来看。\n似江左、风流谢安。"
  ],
  [
    "昭君怨",
    "辛弃疾",
    "长记潇湘秋晚。\n歌舞橘洲人散。\n走马月明中。\n折芙蓉。\n今日西山南浦。\n画栋珠帘云雨。\n风景不争多。\n奈愁何。"
  ],
  [
    "采桑子",
    "辛弃疾",
    "烟迷露麦荒池柳，洗雨烘晴。\n洗雨烘晴。\n一样春风几样青。\n提壶脱裤催归去，万恨千情。\n万恨千情。\n各自无聊各自鸣。"
  ],
  [
    "杏花天",
    "辛弃疾",
    "病来自是於春懒。\n但别院、笙歌一片。\n蛛丝网遍玻璃盏。\n更问舞裙歌扇。\n有多少、莺愁蝶怨。\n甚梦里、春归不管。\n杨花也笑人情浅。\n故故沾衣扑面。"
  ],
  [
    "一络索・一落萦",
    "辛弃疾",
    "羞见鉴鸾孤却。\n倩人梳掠。\n一春长是为花愁，甚夜夜、东风恶。\n行绕翠帘珠箔。\n锦笺谁托。\n玉觞泪满却停觞，怕酒似、郎情薄。"
  ],
  [
    "千秋岁",
    "辛弃疾",
    "塞垣秋草。\n又报平安好。\n尊俎上，英雄表。\n金汤生气象，珠玉霏谭笑。\n春近也，梅花得似人难老。\n莫惜金尊倒。\n凤诏看看到。\n留不住，江东小。\n从容帷幄去，整顿乾坤了。\n千百岁，从今尽是中书考。"
  ],
  [
    "感皇恩",
    "辛弃疾",
    "春事到清明，十分花柳。\n唤得笙歌劝君酒。\n酒如春好，春色年年如旧。\n青春元不老，君知否。\n席上看君，竹清松瘦。\n待与青春斗长久。\n三山路归，明日天香襟袖。\n更持银盏起，为君寿。"
  ],
  [
    "青玉案",
    "辛弃疾",
    "东风夜放花千树。\n更吹落、星如雨。\n宝马雕车香满路。\n凤箫声动，玉壶光转，一夜鱼龙舞。\n蛾儿雪柳黄金缕。\n笑语盈盈暗香去。\n众里寻他千百度。\n蓦然回首，那人却在，□□阑珊处。"
  ],
  [
    "霜天晓角",
    "辛弃疾",
    "吴头楚尾。\n一棹人千里。\n休说旧愁新恨，长亭树、今如此。\n宦游吾倦矣。\n玉人留我醉。\n明日万花寒食，得且住、为佳耳。"
  ],
  [
    "南乡子",
    "辛弃疾",
    "枕橹声边。\n贪听咿哑聒醉眠。\n变作笙歌花底去，依然。\n翠袖盈盈在眼前。\n别後两眉尖。\n欲说还休梦已阑。\n只记埋冤前夜月，相看。\n不管人愁独自圆。"
  ],
  [
    "阮郎归",
    "辛弃疾",
    "山前风雨欲黄昏。\n山头来去雪。\n鹧鸪声里数家村。\n潇湘逢故人。\n挥羽扇，整纶巾。\n少年鞍马尘。\n如今憔悴赋《招魂》。\n儒冠多误身。"
  ],
  [
    "南歌子",
    "辛弃疾",
    "万万千千恨，前前後後山。\n傍人道我轿儿宽。\n不道被他遮得、望伊难。\n今夜江头树，船儿系那边。\n知他热後甚时眠。\n万万不成眠後、有谁扇。"
  ],
  [
    "小重山",
    "辛弃疾",
    "倩得薰风染绿衣。\n国香收不起，透冰肌。\n略开些子未多时。\n窗儿外，却早被人知。\n越惜越娇痴。\n一枝云鬓上，那人宜。\n莫将他去比荼䕷。\n分明是，他更的些儿。"
  ],
  [
    "小重山",
    "辛弃疾",
    "旋制离歌唱未成。\n阳关先画出，柳边亭。\n中年怀抱管弦声。\n难忘处，风月此时情。\n夜雨共谁听。\n尽教清梦去，两三程。\n商量诗价重连城。\n相如老，汉殿旧知名。"
  ],
  [
    "西江月",
    "辛弃疾",
    "千丈悬崖削翠，一川落日熔金。\n白鸥来往本无心。\n选甚风波一任。\n别浦鱼肥堪脍，前村酒美重斟。\n千年往事已沈沈。\n闲管兴亡则甚。"
  ],
  [
    "减字木兰花",
    "辛弃疾",
    "盈盈泪眼。\n往日青楼天样远。\n秋月春花。\n输与寻常姊妹家。\n水村山驿。\n日暮行云无气力。\n锦字偷裁。\n立尽西风雁不来。"
  ],
  [
    "清平乐",
    "辛弃疾",
    "柳边飞鞚。\n露湿征衣重。\n宿鹭惊窥沙影动。\n应有鱼虾入梦。\n一川淡月疏星。\n浣沙人影娉婷。\n笑背行人归去，门前稚子啼声。"
  ],
  [
    "清平乐",
    "辛弃疾",
    "茅檐低小。\n溪上青青草。\n醉里蛮音相媚好。\n白发谁家翁媪。\n大儿锄豆溪东。\n中儿正织鸡笼。\n最喜小儿亡赖，溪头卧剥莲蓬。"
  ],
  [
    "清平乐",
    "辛弃疾",
    "断崖修竹。\n竹里藏冰玉。\n路绕清溪三百曲。\n香满黄昏雪屋。\n行人系马疏篱。\n折残犹有高枝。\n留得东风数点，只缘娇懒春迟。"
  ],
  [
    "清平乐",
    "辛弃疾",
    "绕床饥鼠。\n蝙蝠翻灯舞。\n屋上松风吹急雨。\n破纸窗间自语。\n平生塞北江南。\n归来华发苍颜。\n布被秋宵梦觉，眼前万里江山。"
  ],
  [
    "清平乐",
    "辛弃疾",
    "连云松竹。\n万事从今足。\n拄杖东家分社肉。\n白酒床头初熟。\n西风梨枣山园。\n儿童偷把长竿。\n莫遣旁人惊去，老夫静处闲看。"
  ],
  [
    "生查子",
    "辛弃疾",
    "昨宵醉里行，山吐三更月。\n不见可怜人，一夜头如雪。\n今宵醉里归，明月关山笛。\n收拾锦囊诗，要寄扬雄宅。"
  ],
  [
    "生查子",
    "辛弃疾",
    "谁倾沧海珠，簸弄千明月。\n唤取酒边来，软语裁春雪。\n人间无凤凰，空费穿云笛。\n醉倒却归来，松菊陶潜宅。"
  ],
  [
    "卜算子",
    "辛弃疾",
    "百郡怯登车，千里输流马。\n乞得胶胶扰扰身，却笑区区者。\n野水玉鸣渠，急雨珠跳瓦。\n一榻清风方是闲，真得归来也。"
  ],
  [
    "江神子・江城子",
    "辛弃疾",
    "梨花著雨晚来晴。\n月胧明。\n泪纵横。\n绣阁香浓，深锁凤箫声。\n未必人知春意思，还独自，绕花行。\n酒兵昨夜压愁城。\n太狂生。\n转关情。\n写尽胸中，磊未全平。\n却与平章珠玉价，看醉里，锦囊倾。"
  ],
  [
    "江神子・江城子",
    "辛弃疾",
    "宝钗飞凤鬓惊鸾。\n望重欢。\n水云宽。\n肠断新来，翠被□香残。\n待得来时春尽也，梅著子，笋成竿。\n湘筠帘卷泪痕斑。\n声闲。\n玉垂环。\n个里温柔，容我老其间。\n却笑将军三羽箭，何日去，定天山。"
  ],
  [
    "鹧鸪天",
    "辛弃疾",
    "著意寻春懒便回。\n何如信步两三杯。\n山才好处行还倦，诗未成时雨早催。\n携竹杖，更芒鞋。\n朱朱粉粉野蒿开。\n谁家寒食归宁女，笑语柔桑陌上来。"
  ],
  [
    "鹧鸪天",
    "辛弃疾",
    "水底明霞十顷光。\n天教铺锦衬鸳鸯。\n最怜杨柳如张绪，却笑莲花似六郎。\n方竹簟，小胡床。\n晚风消得许多凉。\n背人白鸟都飞去，落日残□更断肠。"
  ],
  [
    "鹧鸪天",
    "辛弃疾",
    "漠漠轻□拨不开。\n江南细雨熟黄梅。\n有情无意东边日，已怒重惊忽地雷。\n云柱础，水楼台。\n罗衣费尽博山灰。\n当时一识和羹味，便道为霖消息来。"
  ],
  [
    "鹧鸪天",
    "辛弃疾",
    "有甚闲愁可皱眉。\n老怀无绪自伤悲。\n百年旋逐花阴转，万事长看鬓发知。\n溪上枕，竹间棋。\n怕寻酒伴懒吟诗。\n十分筋力夸强健，只比年时病起时。"
  ],
  [
    "鹧鸪天",
    "辛弃疾",
    "山上飞泉万斛珠。\n悬崖千丈落鼪鼯。\n已通樵迳行还碍，似有人声听却无。\n闲略彴，远浮屠。\n溪南修竹有茅庐。\n莫嫌杖屦频来往，此地偏宜著老夫。"
  ],
  [
    "鹧鸪天",
    "辛弃疾",
    "莫避春阴上马迟。\n春来未有不阴时。\n人情展转闲中看，客路崎岖倦後知。\n梅似雪，柳如丝。\n试听别语慰相思。\n短篷炊饭鲈鱼熟，除却松江枉费诗。"
  ],
  [
    "鹧鸪天",
    "辛弃疾",
    "白苎新袍入嫩凉。\n春蚕食叶响回廊。\n禹门已准桃花浪，月殿先收桂子香。\n鹏北海，凤朝阳。\n又携书剑路茫茫。\n明年此日青云去，却笑人间举子忙。"
  ],
  [
    "鹧鸪天",
    "辛弃疾",
    "莫上扁舟向剡溪。\n浅斟低唱正相宜。\n从□犬吠千家白，且与梅成一段奇。\n香暖处，酒醒时。\n画檐玉箸已偷垂。\n笑君解释春风恨，倩拂蛮笺只费诗。"
  ],
  [
    "鹧鸪天",
    "辛弃疾",
    "千丈阴崖百丈溪。\n孤桐枝上凤偏宜。\n玉音落落虽难合，横理庚庚定自奇。\n人散後，月明诗。\n试弹《幽愤》泪空垂。\n不如却付骚人手，留和《南风》解愠诗。"
  ],
  [
    "鹧鸪天",
    "辛弃疾",
    "陌上柔条初破芽。\n东邻蚕种已生些。\n平冈细草鸣黄犊，斜日寒林点暮鸦。\n山远近，路横斜。\n青旗沽酒有人家。\n城中桃李愁风雨，春在溪头野荠花。"
  ],
  [
    "鹧鸪天",
    "辛弃疾",
    "春日平原荠菜花。\n新耕雨後落群鸦。\n多情白发春无奈，晚日青□酒易赊。\n闲意态，细生涯。\n牛□西畔有桑麻。\n青裙缟袂谁家女，去趁蚕生看外家。"
  ],
  [
    "鹧鸪天",
    "辛弃疾",
    "千丈清溪百步雷。\n柴门都向水边开。\n乱云剩带炊烟去，野水闲将日影来。\n穿窈窕，历崔嵬。\n东林试问几时栽。\n动摇意态虽多竹，点缀风流却少梅。"
  ],
  [
    "鹧鸪天",
    "辛弃疾",
    "枕婆娑两鬓霜。\n起听檐溜碎喧江。\n那边玉箸销啼粉，这里车轮转别肠。\n诗酒社，水边乡。\n可堪醉墨几淋浪。\n画图恰似归家梦，千里河山寸许长。"
  ],
  [
    "西江月",
    "辛弃疾",
    "明月别枝惊鹊，清风半夜鸣蝉。\n稻花香里说丰年。\n听取蛙声一片。\n七八个星天外，两三点雨山前。\n旧时茅店社林边。\n路转溪桥忽见。"
  ],
  [
    "菩萨蛮",
    "辛弃疾",
    "淡黄弓样鞋儿小。\n腰肢只怕风吹倒。\n蓦地管弦催。\n一团红雪飞。\n曲终娇欲诉。\n定忆梨园谱。\n指日按新声。\n主人朝玉京。"
  ],
  [
    "菩萨蛮",
    "辛弃疾",
    "锦书谁寄相思语。\n天边数遍飞鸿数。\n一夜梦千回。\n梅花入梦来。\n涨痕纷树发。\n霜落沙洲白。\n心事莫惊鸥。\n人间千万愁。"
  ],
  [
    "菩萨蛮",
    "辛弃疾",
    "阮琴斜挂香罗绶。\n玉纤初试琵琶手。\n桐叶雨声乾。\n真珠落玉盘。\n朱弦调未惯。\n笑倩春风伴。\n莫作别离声。\n且听双凤鸣。"
  ],
  [
    "朝中措",
    "辛弃疾",
    "年年金蕊艳西风。\n人与菊花同。\n霜鬓经春重绿，仙姿不饮长红。\n焚香度日尽从容。\n笑语调儿童。\n一岁一杯为寿，从今更数千锺。"
  ],
  [
    "鹊桥仙",
    "辛弃疾",
    "小窗风雨，从今便忆，中夜笑谈清软。\n啼鸦衰柳自无聊，更管得、离人肠断。\n诗书事业，青毡犹在，头上貂蝉会见。\n莫贪风月卧江湖，道日近、长安路远。"
  ],
  [
    "鹊桥仙",
    "辛弃疾",
    "松冈避暑。\n茅檐避雨。\n闲去闲来几度。\n醉扶孤石看飞泉，又却是、前回醒处。\n东家取妇。\n西家归女。\n灯火门前笑语。\n酿成千顷稻花香，夜夜费、一天风露。"
  ],
  [
    "临江仙",
    "辛弃疾",
    "风雨催春寒食近，平原一片丹青。\n溪边唤渡柳边行。\n花飞蝴蝶乱，桑嫩野蚕生。\n绿野先生闲袖手，却寻诗酒功名。\n未知明日定阴晴。\n今宵成独醉，却笑众人醒。"
  ],
  [
    "临江仙",
    "辛弃疾",
    "住世都无菩萨行，仙家风骨精神。\n寿如山岳福如云。\n金花汤沐诰，竹马绮罗群。\n更愿升平添喜事，大家祷祝殷勤。\n明年此地庆佳辰。\n一杯千岁酒，重拜太夫人。"
  ],
  [
    "定风波",
    "辛弃疾",
    "山路风来草木香。\n雨馀凉意到胡床。\n泉石膏肓吾已甚。\n多病。\n堤防风月费篇章。\n孤负寻常山简醉。\n独自。\n故应知子草《玄》忙。\n湖海早知身汗漫。\n谁伴。\n只甘松竹共凄凉。"
  ],
  [
    "定风波",
    "辛弃疾",
    "听我尊前醉後歌。\n人生亡奈别离何。\n但使情亲千里近。\n须信。\n无情对面是山河。\n寄语石头城下水。\n居士。\n而今浑不怕风波。\n借使未如鸥鸟惯。\n相伴。\n也应学得老渔蓑。"
  ],
  [
    "定风波",
    "辛弃疾",
    "仄月高寒水石乡。\n倚空青碧对禅床。\n白发自怜心似铁。\n风月。\n使君子细与平章。\n已判生涯筇竹杖。\n来往。\n却惭沙鸟笑人忙。\n便好剩留黄绢句。\n谁赋。\n银钩小草晚天凉。"
  ],
  [
    "定风波",
    "辛弃疾",
    "昨夜山公倒载归。\n儿童应笑醉如泥。\n试与扶头浑未醒。\n休问。\n梦魂犹在葛家溪。\n千古醉乡来往路。\n知处。\n温柔东畔白云西。\n起向绿窗高处看。\n题遍。\n刘伶元自有贤妻。"
  ],
  [
    "定风波",
    "辛弃疾",
    "春到蓬壶特地晴。\n神仙队里相公行。\n翠玉相挨呼小字。\n须记。\n笑簪花底是飞琼。\n总是倾城来一处。\n谁妒。\n谁携歌舞到园亭。\n柳妒腰肢花妒艳。\n听看。\n流莺直是妒歌声。"
  ],
  [
    "定风波",
    "辛弃疾",
    "百紫千红过了春。\n杜鹃声苦不堪闻。\n却解啼教春小住。\n风雨。\n空山招得海棠魂。\n一似蜀宫当日女。\n无数。\n猩猩血染赭罗巾。\n毕竟花开谁作主。\n记取。\n大都花属惜花人。"
  ],
  [
    "浣溪沙",
    "辛弃疾",
    "侬是嵚崎可笑人。\n不妨开口笑时频。\n有人一笑坐生春。\n歌欲颦时还浅笑，醉逢笑处却轻颦。\n宜颦宜笑越精神。"
  ],
  [
    "浣溪沙",
    "辛弃疾",
    "梅子熟时到几回。\n桃花开後不须猜。\n重来松竹意徘徊。\n惯听禽声浑可谱，饱观鱼阵已能排。\n晚云挟雨唤归来。"
  ],
  [
    "浣溪沙",
    "辛弃疾",
    "百世孤芳肯自媒。\n直须诗句与推排。\n不然唤近酒边来。\n自有渊明方有菊，若无和靖即无梅。\n只今何处向人开。"
  ],
  [
    "浣溪沙",
    "辛弃疾",
    "未到山前骑马回。\n风吹雨打已无梅。\n共谁消遣两三杯。\n一似旧时春意思，百无是处老形骸。\n也曾头上带花来。"
  ],
  [
    "杏花天",
    "辛弃疾",
    "牡丹比得谁颜色。\n似宫中、太真第一。\n渔阳鼙鼓边风急。\n人在沈香亭北。\n买栽池馆多何益。\n莫虚把、千金抛掷。\n若教解语倾人国。\n一个西施也得。"
  ],
  [
    "鹊桥仙",
    "辛弃疾",
    "风流标格，惺松言语，真个十分奇绝。\n三分兰菊十分梅，斗合就、一枝风月。\n笙簧未语，星河易转，凉夜厌厌留客。\n只愁酒尽各西东，更把酒、推辞一霎。"
  ],
  [
    "鹊桥仙",
    "辛弃疾",
    "八旬庆会，人间盛事，齐劝一杯春酿。\n胭脂小字点眉间，犹记得、旧时宫样。\n彩衣更著，功名富贵，直过太公以上。\n大家著意记新词，遇著个、十字便唱。"
  ],
  [
    "鹊桥仙",
    "辛弃疾",
    "豸冠风采，绣衣声价，曾把经纶少试。\n看看有诏日边来，便入侍、明光殿里。\n东君未老，花明柳媚，且引玉尘沈醉。\n好将三万六千场，自今日、从头数起。"
  ],
  [
    "鹊桥仙",
    "辛弃疾",
    "轿儿排了，担儿装了，杜宇一声催起。\n从今一步一回头，怎睚得、一千馀里。\n旧时行处，旧时歌处，空有燕泥香坠。\n莫嫌白发不思量，也须有、思量去里。"
  ],
  [
    "虞美人",
    "辛弃疾",
    "一杯莫落吾人後。\n富贵功名寿。\n胸中书传有馀香。\n看写《兰亭》小字、记流觞。\n问谁分我渔樵席。\n江海消闲日。\n看君天上拜恩浓。\n却恐画楼无处、著东风。"
  ],
  [
    "虞美人",
    "辛弃疾",
    "翠屏罗幕遮前後。\n舞袖翻长寿。\n紫髯冠佩御炉香。\n看取明年归奉、万年觞。\n今宵池上蟠桃席。\n咫尺长安日。\n宝烟飞焰万花浓。\n试看中间白鹤、驾仙风。"
  ],
  [
    "虞美人",
    "辛弃疾",
    "夜深困倚屏风後。\n试请毛延寿。\n宝钗小立白翻香。\n旋唱新词犹误、笑持觞。\n四更山月寒侵席。\n歌舞催时日。\n问他何处最情浓。\n却道“小梅摇落、不禁风”。"
  ],
  [
    "虞美人",
    "辛弃疾",
    "群花泣尽朝来露。\n争奈春归去。\n不知庭下有荼䕷。\n偷得十分春色、怕春知。\n淡中有味清中贵。\n飞絮残英避。\n露华微渗玉肌香。\n恰似杨妃初试、出兰汤。"
  ],
  [
    "蝶恋花",
    "辛弃疾",
    "意态憨生元自好。\n学画鸦儿，旧日偏他巧。\n蜂蝶不禁花引调。\n西园人去春风少。\n春已无情秋又老。\n谁管闲愁，千里青青草。\n今夜倩簪黄菊了。\n断肠明月霜天晓。"
  ],
  [
    "蝶恋花",
    "辛弃疾",
    "谁向椒盘簪彩胜。\n整整韶华，争上春风鬓。\n往日不堪重记省。\n为花长把新春恨。\n春未来时先借问。\n晚恨开迟，早又飘零近。\n今岁花期消息定。\n只愁风雨无凭准。"
  ],
  [
    "蝶恋花",
    "辛弃疾",
    "老去怕寻年少伴。\n画栋珠帘，风月无人管。\n公子看花朱碧乱。\n新词搅断香思怨。\n凉夜愁肠千百转。\n一雁西风，锦字何时遣。\n毕竟啼乌才思短。\n唤回晓梦天涯远。"
  ],
  [
    "蝶恋花",
    "辛弃疾",
    "莫向城头听漏点。\n说与行人，默默情千万。\n总是离愁无近远。\n人间儿女空恩怨。\n锦绣心胸冰雪面。\n旧日诗名，曾道空梁燕。\n倾盖未偿平日愿。\n一杯早唱《阳关》劝。"
  ],
  [
    "感皇恩",
    "辛弃疾",
    "七十古来稀，人人都道。\n不是阴功怎生到。\n松姿虽瘦，偏耐云寒霜晓。\n看君双鬓底，青青好。\n楼雪初晴，庭闱嬉笑。\n一醉何妨玉壶倒。\n从今康健，不用灵丹仙草。\n更看一百岁，人难老。"
  ],
  [
    "御街行",
    "辛弃疾",
    "山城甲子冥冥雨。\n门外青泥路。\n杜鹃只是等闲啼，莫被他催归去。\n垂杨不语，行人去後，也会风前絮。\n情知梦里寻鹓鹭。\n玉殿追班处。\n怕君不饮太愁生，不是苦留君住。\n白头自笑，年年送客，自唤春江渡。"
  ],
  [
    "生查子",
    "辛弃疾",
    "溪边照影行，天在清溪底。\n天上有行云，人在行云里。\n高歌谁和余，空谷清音起。\n非鬼亦非仙，一曲桃花水。"
  ],
  [
    "渔家傲",
    "辛弃疾",
    "道德文章传几世。\n到君合上三台位。\n自是君家门户事。\n当此际。\n鬼山正抱西江水。\n三万六千排日醉。\n鬓毛只恁青青地。\n江里石头争献瑞。\n分明是。\n中间有个长生字。"
  ],
  [
    "好事近",
    "辛弃疾",
    "彩胜斗华灯，平地东风吹却。\n唤取雪中明月，伴使君行乐。\n红旗铁马响春冰，老去此情薄。\n惟有前村梅在，倩一枝随著。"
  ],
  [
    "好事近",
    "辛弃疾",
    "和泪唱《阳关》，依旧字娇声稳。\n回首长安何处，怕行人归晚。\n垂杨折尽只啼鸦，把离愁勾引。\n却笑远山无数，被行云低损。"
  ],
  [
    "行香子",
    "辛弃疾",
    "归去来兮。\n行乐休迟。\n命由天、富贵何时。\n百年光景，七十者稀。\n奈一番愁，一番病，一番衰。\n名利奔驰。\n宠辱惊疑。\n旧家时、都有些儿。\n而今老矣，识破关机。\n算不如闲，不如醉，不如痴。"
  ],
  [
    "南歌子",
    "辛弃疾",
    "玄入参同契，禅依不二门。\n静看斜日隙中尘。\n始觉人间、何处不纷纷。\n病笑春先老，闲怜懒是真。\n百般啼鸟苦撩人。\n除却提壶、此外不堪闲。"
  ],
  [
    "南歌子",
    "辛弃疾",
    "世事从头减，秋怀彻底清。\n夜深犹道枕边声。\n试问清溪底事、不能平。\n月到愁边白，鸡先远处鸣。\n是中无有利和名。\n因甚山前未晓、有人行。"
  ],
  [
    "清平乐",
    "辛弃疾",
    "此身长健。\n还却功名愿。\n枉读平生三万卷。\n满酌金杯听劝。\n男儿玉带金鱼。\n能消几许诗书。\n料得今宵醉也，两行红袖争扶。"
  ],
  [
    "清平乐",
    "辛弃疾",
    "诗书万卷。\n合上明光殿。\n案上文书看未遍。\n眉里阴功早见。\n十分竹瘦松坚。\n看君自是长年。\n若解尊前痛饮，精神便是神仙。"
  ],
  [
    "清平乐",
    "辛弃疾",
    "清溪奔快。\n不管青山碍。\n千里盘盘平世界。\n更著溪山襟带。\n古今陵谷茫茫。\n市朝往往耕桑。\n此地居然形胜，似曾小小兴亡。"
  ],
  [
    "浪淘沙",
    "辛弃疾",
    "金玉旧情怀。\n风月追陪。\n扁舟千里兴佳哉。\n不似子猷行半路，却棹船回。\n来岁菊花开。\n记我清杯。\n西风雁过瑱山台。\n把似倩他书不到，好与同来。"
  ],
  [
    "浪淘沙",
    "辛弃疾",
    "不肯过江东。\n玉帐匆匆。\n至今草木忆英雄。\n唱著虞兮当日曲，便舞春风。\n儿女此情同。\n往事朦胧。\n湘娥竹上泪痕浓。\n舜盖重瞳堪痛恨，羽又重瞳。"
  ],
  [
    "虞美人",
    "辛弃疾",
    "当年得意如芳草。\n日日春风好。\n拔山力尽忽悲歌。\n饮罢虞兮从此、奈君何。\n人间不识精诚苦。\n贪看青青舞。\n蓦然敛袂却亭亭。\n怕是曲中犹带、楚歌声。"
  ],
  [
    "生查子",
    "辛弃疾",
    "青山非不佳，未解留侬住。\n赤脚踏沧浪，为爱清溪故。\n朝来山鸟啼，劝上山高处。\n我意不关渠，自要寻兰去。"
  ],
  [
    "西江月",
    "辛弃疾",
    "宫粉厌涂娇额，浓妆要压秋花。\n西真人醉忆仙家。\n飞佩丹霞羽化。\n十里芬芳未足，一亭风露先加。\n杏腮桃脸费铅华。\n终惯秋蟾影下。"
  ],
  [
    "糖多令・唐多令",
    "辛弃疾",
    "淑景斗清明。\n和风拂面轻。\n小杯盘、同集郊。\n著个儿不肯上，须索要、大家行。\n行步渐轻盈。\n行行笑语频。\n凤鞋儿、微褪些根。\n忽地倚人陪笑道，真个是、脚儿疼。"
  ],
  [
    "王孙信・寻芳草",
    "辛弃疾",
    "有得许多泪。\n又闲却、许多鸳被。\n枕头儿、放处都不是。\n旧家时、怎生睡。\n更也没书来，那堪被、雁儿调戏。\n道无书、却有书中意。\n排几个、人人字。"
  ],
  [
    "一翦梅",
    "辛弃疾",
    "记得同烧此夜香。\n人在回廊。\n月在回廊。\n而今独自睚昏黄。\n行也思量。\n坐也思量。\n锦字都来三两行。\n千断人肠。\n万断人肠。\n雁儿何处是仙乡。\n来也恓惶。\n去也恓惶。"
  ],
  [
    "一翦梅",
    "辛弃疾",
    "独立苍茫醉不归。\n日暮天寒，归去来兮。\n探梅踏雪几何时。\n今我来思。\n杨柳依依。\n白石江头曲岸□。\n一片闲愁，芳草萋萋。\n多情山鸟不须啼。\n桃李无言，下自成蹊。"
  ],
  [
    "玉楼春",
    "辛弃疾",
    "往年巃嵸堂前路。\n路上人夸通判雨。\n去年拄杖过瓢泉，县吏垂头民笑语。\n学窥圣处文章古。\n清到穷时风味苦。\n尊前老泪不成行，明日送君天上去。"
  ],
  [
    "玉楼春",
    "辛弃疾",
    "山行日日妨风雨。\n风雨晴时君不见。\n墙头尘满短辕车，门外人行芳草路。\n南城东野应联句。\n好记琅题字处。\n也应竹里著行厨，已向瓮头防吏部。"
  ],
  [
    "玉楼春",
    "辛弃疾",
    "人间反覆成云雨。\n凫雁江湖来又去。\n十千一斗饮中仙，一百八盘天上路。\n旧时「枫落吴江」句。\n今日锦囊无著处。\n看封关外水云侯，剩按山中诗酒部。"
  ],
  [
    "南乡子",
    "辛弃疾",
    "好个主人家。\n不问因由便去嗏。\n病得那人妆晃了，巴巴。\n系上裙儿稳也哪。\n别泪没些些。\n海誓山盟总是赊。\n今日新欢须记取，孩儿，更过十年也似他。"
  ],
  [
    "南乡子",
    "辛弃疾",
    "隔户语春莺。\n才挂帘儿敛袂行。\n渐见凌波罗袜步，盈盈。\n随笑随颦百媚生。\n著意听新声。\n尽是司空自教成。\n今夜酒肠还道窄，多情。\n莫放笼纱蜡炬明。"
  ],
  [
    "忆王孙",
    "辛弃疾",
    "登山临水送将归。\n悲莫悲兮生别离。\n不用登临怨落晖。\n昔人非。\n惟有年年秋雁飞。"
  ],
  [
    "柳梢青",
    "辛弃疾",
    "姚魏名流。\n年年揽断，雨恨风愁。\n解释春光，剩须破费，酒令诗筹。\n玉肌红粉温柔。\n更染尽、天香未休。\n今夜簪花，他年第一，玉殿东头。"
  ],
  [
    "惜分飞",
    "辛弃疾",
    "翡翠楼前芳草路。\n宝马坠鞭曾驻。\n最是周郎顾。\n尊前几度歌声误。\n望断碧云空日暮。\n流水桃源何处。\n闻道春归去。\n更无人管飘红雨。"
  ],
  [
    "江神子・江城子",
    "辛弃疾",
    "乱云扰扰水潺潺。\n笑溪山。\n几时闲。\n更觉桃源，人去隔仙凡。\n万壑千岩楼外雪，琼作树，玉为栏。\n倦游回首且加餐。\n短篷寒。\n画图间。\n见说娇颦，拥髻待君看。\n二月东湖湖上路，官柳嫩，野梅残。"
  ],
  [
    "感皇恩",
    "辛弃疾",
    "富贵不须论，公应自有。\n且把新词祝公寿。\n当年仙桂，父子同攀希有。\n人言金殿上，他年又。\n冠冕在前，周公拜手。\n同日催班鲁公後。\n此时人羡，绿鬓朱颜依旧。\n亲朋来贺喜，休辞酒。"
  ],
  [
    "感皇恩",
    "辛弃疾",
    "案上数编书，非庄即老。\n会说忘言始知道。\n万言千句，自不能忘堪笑。\n朝来梅雨霁，青青好。\n一壑一丘，轻衫短帽。\n白发多时故人少。\n子云何在，应有玄经□草。\n江河流日夜，何时了。"
  ],
  [
    "感皇恩",
    "辛弃疾",
    "七十古来稀，未为稀有。\n须是荣华更长久。\n满床靴笏，罗列儿孙新妇。\n精神浑是个，西王母。\n遥想画堂，两行红袖。\n妙舞清歌拥前後。\n大男小女，逐个出来为寿。\n一个一百岁，一杯酒。"
  ],
  [
    "南乡子",
    "辛弃疾",
    "无处著春光。\n天上飞来诏十行。\n父老欢呼童稚舞，前江。\n千载周家孝义乡。\n草木尽芬芳。\n更觉溪头水也香。\n我道乌头门侧畔，诸郎。\n准备他年昼锦堂。"
  ],
  [
    "小重山",
    "辛弃疾",
    "绿涨连云翠拂空。\n十分风月处，著衰翁。\n垂杨影断岸西东。\n君恩重，教且种芙蓉。\n十里水晶宫。\n有时骑马去，笑儿童。\n殷勤却谢打头风。\n船儿住，且醉浪花中。"
  ],
  [
    "行香子",
    "辛弃疾",
    "好雨当春。\n要趁归耕。\n况而今、已是清明。\n小窗坐地，侧听檐声。\n恨夜来风，夜来月，夜来云。\n花絮飘零。\n莺燕丁宁。\n怕妨侬、湖上闲行。\n天心肯後，费甚心情。\n放霎时阴，霎时雨，霎时晴。"
  ],
  [
    "行香子",
    "辛弃疾",
    "白露园蔬。\n碧水溪鱼。\n笑先生、网钓还锄。\n小窗高卧，风展残书。\n看北移山，盘谷序，辋川图。\n白饭青刍。\n赤脚长须。\n客来时、酒尽重沽。\n听风听雨，吾爱吾庐。\n笑本无心，刚自瘦，此君疏。"
  ],
  [
    "行香子",
    "辛弃疾",
    "云岫如簪。\n野涨挼蓝。\n向春阑、绿醒红酣。\n青裙缟袂，两两三三。\n把曲生禅，玉版句，一时参。\n拄杖弯环。\n过眼嵌岩。\n岸轻乌、白发鬖鬖。\n他年来种，万桂千杉。\n听小绵蛮，新格磔，旧呢喃。"
  ],
  [
    "粉蝶儿",
    "辛弃疾",
    "昨日春如，十三女儿学绣。\n一枝枝、不教花瘦。\n甚无情，便下得，雨风。\n向园林、铺作地衣红绉。\n而今春似，轻薄荡子难久。\n记前时、送春归後。\n把春波，都酿作，一江春酎。\n约清愁、杨柳岸边相候。"
  ],
  [
    "锦帐春",
    "辛弃疾",
    "春色难留，酒杯常浅。\n把旧恨、新愁相间。\n五更风，千里梦，看飞红几片。\n这般庭院。\n几许风流，几般娇懒。\n问相见、何如不见。\n燕飞忙，莺语乱。\n恨重帘不卷。\n翠屏平远。"
  ],
  [
    "夜游宫",
    "辛弃疾",
    "几个相知可喜。\n才厮见、说山说水。\n颠倒烂熟只这是。\n怎奈向，一回说，一回美。\n有个尖新底。\n说底话、非名即利。\n说得口乾罪过你。\n且不罪，俺略起，去洗耳。"
  ],
  [
    "浪淘沙",
    "辛弃疾",
    "身世酒杯中。\n万事皆空。\n古来三五个英雄。\n雨打风吹何处是，汉殿秦宫。\n梦入少年丛。\n歌舞匆匆。\n老僧夜半误鸣钟。\n惊起西窗眠不得，卷地西风。"
  ],
  [
    "河传",
    "辛弃疾",
    "春水。\n千里。\n孤舟浪起。\n梦携西子。\n觉来村巷夕阳斜。\n几家。\n短墙红杏花。\n晚云做造些儿雨。\n折花去。\n岸上谁家女。\n太狂颠。\n那岸边。\n柳绵。\n被风吹上天。"
  ],
  [
    "西江月",
    "辛弃疾",
    "人道偏宜歌舞，天教只入丹青。\n喧天画鼓要他听。\n把著花枝不应。\n何处娇魂瘦影，向来软语柔情。\n有时醉里唤卿卿。\n却被傍人笑问。"
  ],
  [
    "西江月",
    "辛弃疾",
    "万事云烟忽过，一身蒲柳先衰。\n而今何事最相宜。\n宜醉宜游宜睡。\n早趁催科了纳，更量出入收支。\n乃翁依旧管些儿。\n管竹管山管水。"
  ],
  [
    "丑奴儿・采桑子",
    "辛弃疾",
    "少年不识愁滋味，爱上层楼。\n爱上层楼。\n为赋新词强说愁。\n而今识尽愁滋味，欲说还休。\n欲说还休。\n却道“天凉好个秋”。"
  ],
  [
    "破阵子",
    "辛弃疾",
    "少日春风满眼，而今秋叶辞柯。\n便好消磨心下事，莫忆寻常醉後歌。\n可怜白发多。\n明日扶头颠倒，倩谁伴舞婆娑。\n我定思君拼瘦损，君不思兮可奈何。\n天寒将息呵。"
  ],
  [
    "破阵子",
    "辛弃疾",
    "宿麦畦中雉鷕，柔桑陌上蚕生。\n骑火须防花月暗，玉唾长携彩笔行。\n隔墙人笑声。\n莫说弓刀事业，依然诗酒功名。\n千载图中今古事，万石溪头长短亭。\n小塘风浪平。"
  ],
  [
    "定风波",
    "辛弃疾",
    "少日犹堪话别离。\n老来怕作送行诗。\n极目南云无过雁。\n君看。\n梅花也解寄相思。\n无限江山行未了。\n父老。\n不须和泪看旌旗。\n後会丁宁何日□。\n须记。\n春风十日放灯时。"
  ],
  [
    "定风波",
    "辛弃疾",
    "莫望中州叹黍离。\n元和圣德要君诗。\n老去不堪谁似我。\n归卧。\n青山活计费寻思。\n谁筑诗墙高十丈。\n直上。\n看君斩将更搴旗。\n歌舞正浓还有语。\n记取。\n须髯不似少年时。"
  ],
  [
    "踏莎行",
    "辛弃疾",
    "进退存亡，行藏用舍。\n小人请学樊须稼。\n衡门之下可栖迟，日之夕矣□□下。\n去卫灵公，遭桓司马。\n东西南北之人也。\n长沮粲溺耦而耕，丘何为是栖栖者。"
  ],
  [
    "临江仙",
    "辛弃疾",
    "一自酒情诗兴懒，舞裙歌扇阑珊。\n好天良夜月团团。\n杜陵真好事，留得一钱看。\n岁晚人欺程不识，怎教阿堵留连。\n杨花榆荚雪漫天。\n从今花影下，只看绿苔圆。"
  ],
  [
    "临江仙",
    "辛弃疾",
    "鼓子花开春烂漫，荒园无限思量。\n今朝拄杖过西乡。\n急呼桃叶渡，为看牡丹忙。\n不管昨宵风雨横，依然红紫成行。\n白头陪奉少年场。\n一枝簪不住，推道帽檐长。"
  ],
  [
    "玉楼春",
    "辛弃疾",
    "三三两两谁家女。\n听取鸣禽枝上语。\n提壶沽酒已多时，婆饼焦时须早去。\n醉中忘却来时路。\n借问行人家住处。\n只寻古庙那边行，更过溪南乌桕树。"
  ],
  [
    "南歌子",
    "辛弃疾",
    "散发披襟处，浮瓜沈李杯。\n涓涓流水细侵阶。\n凿个池儿，唤个月儿来。\n画栋频摇动，红葵尽倒开。\n斗匀红粉照香腮。\n有个人人，把做镜儿猜。"
  ],
  [
    "品令",
    "辛弃疾",
    "更休说。\n便是个、住世观音菩萨。\n甚今年、容貌八十岁，见底道、才十八。\n莫献寿星香烛。\n莫祝灵龟椿鹤。\n只消得、把笔轻轻去，十字上、添一撇。"
  ],
  [
    "武陵春",
    "辛弃疾",
    "桃李风前多妩媚，杨柳更温柔。\n唤取笙歌烂熳游。\n且莫管闲愁。\n好趁春晴连夜赏，雨便一春休。\n草草杯盘不要收。\n才晓更扶头。"
  ],
  [
    "鹧鸪天",
    "辛弃疾",
    "聚散匆匆不偶然。\n二年遍历楚山川。\n但将痛饮酬风月，莫放离歌入管弦。\n萦绿带，点青钱。\n东湖春水碧连天。\n明朝放我东归去，後夜相思月满船。"
  ],
  [
    "鹧鸪天",
    "辛弃疾",
    "翰墨诸君久擅场。\n胸中书传许多香。\n苦无丝竹衔杯乐，却看龙蛇落笔忙。\n闲意思，老风光。\n酒徒今有几高阳。\n黄花不怯秋风冷，只怕诗人两鬓霜。"
  ],
  [
    "鹧鸪天",
    "辛弃疾",
    "万事纷纷一笑中。\n渊明把菊对秋风。\n细看爽气今犹在，惟有南山一似翁。\n情味好，语言工。\n三贤高会古来同。\n谁知止酒停云老，独立斜阳数过鸿。"
  ],
  [
    "鹧鸪天",
    "辛弃疾",
    "点尽苍苔色欲空。\n竹篱茅舍要诗翁。\n花馀歌舞欢娱外，诗在经营惨澹中。\n听软语，笑衰容。\n一枝斜坠翠鬟松。\n浅颦轻笑谁堪醉，看取萧然林下风。"
  ],
  [
    "鹧鸪天",
    "辛弃疾",
    "病绕梅花酒不空。\n齿牙牢在莫欺翁。\n恨无飞雪青松畔，却放疏花翠叶中。\n冰作骨，玉为容。\n当年宫额鬓云松。\n直须烂醉烧银烛，横笛难堪一再风。"
  ],
  [
    "鹧鸪天",
    "辛弃疾",
    "句里春风正剪裁。\n溪山一片画图开。\n轻鸥自趁虚船去，荒犬还迎野妇回。\n松菊竹，翠成堆。\n要擎残雪斗疏梅。\n乱鸦毕竟无才思，时把琼瑶蹴下来。"
  ],
  [
    "鹧鸪天",
    "辛弃疾",
    "石壁虚云积渐高。\n溪声绕屋几周遭。\n自从一雨花零乱，却爱微风草动摇。\n呼玉友，荐溪毛。\n殷勤野老苦相邀。\n杖藜忽避行人去，认是翁来却过桥。"
  ],
  [
    "鹧鸪天",
    "辛弃疾",
    "自古高人最可嗟。\n只因疏懒取名多。\n居山一似庚桑楚，种树真成郭橐驼。\n云子饭，水晶瓜。\n林间携客更烹茶。\n君归休矣吾忙甚，要看蜂儿趁晚衙。"
  ],
  [
    "鹧鸪天",
    "辛弃疾",
    "掩鼻人间臭腐场。\n古来惟有酒偏香。\n自从归住云烟畔，直到而今歌舞忙。\n呼老伴，共秋光。\n黄花何事避重阳。\n要知烂熳开时节，直待西风一夜霜。"
  ],
  [
    "鹧鸪天",
    "辛弃疾",
    "谁共春光管日华。\n朱朱纷纷野蒿花。\n闲愁投老无多子，酒病而今较减些。\n山远近，路横斜。\n正无聊处管弦哗。\n去年醉处犹能记，细数溪边第几家。"
  ],
  [
    "鹧鸪天",
    "辛弃疾",
    "占断雕栏只一株。\n春风费尽几工夫。\n天香夜染衣犹湿，国色朝酣酒未苏。\n娇欲语，巧相扶。\n不妨老干自扶疏。\n恰如翠幕高堂上，来看红衫《百子图》。"
  ],
  [
    "鹧鸪天",
    "辛弃疾",
    "翠盖牙签几百株。\n杨家姊妹夜游初。\n五花结队香如雾，一朵倾城醉未苏。\n闲小立，困相扶。\n夜来风雨有情无。\n愁红惨绿今宵看，却似吴宫教阵图。"
  ],
  [
    "鹧鸪天",
    "辛弃疾",
    "浓紫深红一画图。\n中间更著玉盘盂。\n先裁翡翠装成盖，更点胭脂染透酥。\n香潋滟，锦模糊。\n主人长得醉功夫。\n莫携弄玉栏边去，羞得花枝一朵无。"
  ],
  [
    "鹧鸪天",
    "辛弃疾",
    "老病那堪岁月侵。\n霎时光景值千金。\n一生不负溪山债，百药难治书史淫。\n随巧拙，任浮沈。\n人无同处面如心。\n不妨旧事从头记，要写行藏入《笑林》。"
  ],
  [
    "鹧鸪天",
    "辛弃疾",
    "鸡鸭成群晚不收。\n桑麻长过屋山头。\n有何不可吾方羡，要底都无饱便休。\n新柳树，旧沙洲。\n去年溪打那边流。\n自言此地生儿女，不嫁金家即聘周。"
  ],
  [
    "鹧鸪天",
    "辛弃疾",
    "不向长安路上行。\n却教山寺厌逢迎。\n味无味处求吾乐，材不材间过此生。\n宁作我，岂其卿。\n人间走遍却归耕。\n一松一竹真朋友，山鸟山花好弟兄。"
  ],
  [
    "鹧鸪天",
    "辛弃疾",
    "是处移花是处开。\n古今兴废几池台。\n背人翠羽偷鱼去，抱蕊黄须趁蝶来。\n掀老瓮，拨新醅。\n客来且尽两三杯。\n日高盘馔供何晚，市远鱼鲑买未回。"
  ],
  [
    "浣溪沙",
    "辛弃疾",
    "寸步人间百尺楼。\n孤城春水一沙鸥。\n天风吹树几时休。\n突兀趁人山石狠，朦胧避路野花羞。\n人家平水庙东头。"
  ],
  [
    "浣溪沙",
    "辛弃疾",
    "细听春山杜宇啼。\n一声声是送行诗。\n朝来白鸟背人飞。\n对郑子真岩石卧，趁陶元亮菊花期。\n而今堪诵北山移。"
  ],
  [
    "浣溪沙",
    "辛弃疾",
    "草木於人也作疏。\n秋来咫尺共荣枯。\n空山晚翠孰华余。\n孤竹君穷犹抱节，赤松子嫩已生须。\n主人相爱肯留无。"
  ],
  [
    "浣溪沙",
    "辛弃疾",
    "艳杏夭桃两行排。\n莫携歌舞去相催。\n次第未堪供醉眼，去年栽。\n春意才从梅里过，人情都向柳边来。\n咫尺东家还又有，海棠开。"
  ],
  [
    "浣溪沙",
    "辛弃疾",
    "酒面低迷翠被重。\n黄昏院落月朦胧。\n堕髻啼妆孙寿醉，泥秦宫。\n试问花留春几日，略无人管雨和风。\n瞥向绿珠楼下见，坠残红。"
  ],
  [
    "浣溪沙",
    "辛弃疾",
    "强欲加餐竟未佳。\n只宜长伴病僧斋。\n心似风吹香篆过，也无灰。\n山上朝来云出岫，随风一去未曾回。\n次第前村行雨了，合归来。"
  ],
  [
    "浣溪沙",
    "辛弃疾",
    "新葺茅檐次第成。\n青山恰对小窗横。\n去年曾共燕经营。\n病怯杯盘甘止酒，老依香火苦翻经。\n夜来依旧管弦声。"
  ],
  [
    "浣溪沙",
    "辛弃疾",
    "花向今朝粉面匀。\n柳因何事翠眉颦。\n东风吹雨细於尘。\n自笑好山如好色，只今怀树更怀人。\n闲愁闲恨一番新。"
  ],
  [
    "浣溪沙",
    "辛弃疾",
    "台倚崩崖玉灭瘢。\n青山却作捧心颦。\n远林烟火几家村。\n引入沧浪鱼得计，展成寥阔鹤能言。\n几时高处见层轩。"
  ],
  [
    "浣溪沙",
    "辛弃疾",
    "总把平生入醉乡。\n大都三万六千场。\n今古悠悠多少事，莫思量。\n微有寒些春雨好，更无寻处野花香。\n年去年来还又笑，燕飞忙。"
  ],
  [
    "浣溪沙",
    "辛弃疾",
    "北陇田高踏水频。\n西溪禾早已尝新。\n隔墙沽酒□纤鳞。\n忽有微凉何处雨，更无留影霎时云。\n卖瓜声过竹边村。"
  ],
  [
    "生查子",
    "辛弃疾",
    "漫天春雪来，才抵梅花半。\n最爱雪边人，楚些裁成乱。\n雪儿偏解歌，只要金杯满。\n谁道雪天寒，翠袖阑干暖。"
  ],
  [
    "生查子",
    "辛弃疾",
    "去年燕子来，帘幕深深处。\n香径得泥归，都把琴书污。\n今年燕子来，谁听呢喃语。\n不见卷帘人，一阵黄昏雨。"
  ],
  [
    "昭君怨",
    "辛弃疾",
    "人面不如花面。\n花到开时重见。\n独倚小阑干。\n许多山。\n落叶西风时候。\n人共青山都瘦。\n说道梦阳台。\n几曾来。"
  ],
  [
    "乌夜啼",
    "辛弃疾",
    "晚花露叶风条。\n燕飞高。\n行过长廊西畔、小红桥。\n歌再起，人再舞，酒才消。\n更把一杯重劝、摘樱桃。"
  ],
  [
    "朝中措",
    "辛弃疾",
    "年年团扇怨秋风。\n愁绝宝杯空。\n山下卧龙丰度，台前戏马英雄。\n而今休矣，花残人似，人老花同。\n莫怪东篱韵减，只今丹桂香浓。"
  ],
  [
    "朝中措",
    "辛弃疾",
    "夜深残月过山房。\n睡觉北窗凉。\n起绕中庭独步，一天星斗文章。\n朝来客话，山林锺鼎，那处难忘。\n君向沙头细问，白鸥知我行藏。"
  ],
  [
    "河渎神",
    "辛弃疾",
    "芳草绿萋萋。\n断肠绝浦相思。\n山头人望翠云旗。\n蕙香佳酒君归。\n惆怅画檐双燕舞。\n东风吹散灵雨。\n香火冷残箫鼓。\n斜阳门外今古。"
  ],
  [
    "太常引",
    "辛弃疾",
    "一轮秋影转金波。\n飞镜又重磨。\n把酒问姮娥。\n被白发、欺人奈何。\n乘风好去，长空万里，直下看山河。\n斫去桂婆娑。\n人道是、清光更多。"
  ],
  [
    "清平乐",
    "辛弃疾",
    "少年痛饮。\n忆向吴江醒。\n明月团圆高树影。\n十里蔷薇水冷。\n大都一点宫黄。\n人间直恁芳芬。\n怕是九天风露，染教世界都香。"
  ],
  [
    "清平乐",
    "辛弃疾",
    "东园向晓。\n阵阵西风好。\n唤起仙人金小小。\n翠羽玲珑装了。\n一枝沈畔开时。\n罗帏翠幕低垂。\n恁地十分遮护，打窗早有蜂儿。"
  ],
  [
    "清平乐",
    "辛弃疾",
    "春宵睡重。\n梦里还相送。\n枕畔起寻双玉凤。\n半日才知是梦。\n一从卖翠人还。\n又无音信经年。\n却把泪来做水，流也流到伊边。"
  ],
  [
    "菩萨蛮",
    "辛弃疾",
    "旌旗依旧长亭路。\n尊前试点莺花数。\n何处捧心颦。\n人间别样春。\n功名君自许。\n少日闻鸡舞。\n诗句到梅花。\n春风十万家。"
  ],
  [
    "菩萨蛮",
    "辛弃疾",
    "画楼影蘸清溪水。\n歌声响彻行云里。\n帘幕燕双双。\n绿杨低映窗。\n曲中特地误。\n要试周郎顾。\n醉里客魂消。\n春风大小乔。"
  ],
  [
    "菩萨蛮",
    "辛弃疾",
    "万金不换囊中术。\n上医元自能医国。\n软语到更阑。\n绨袍范叔寒。\n江头杨柳路。\n马踏春风去。\n快趁两三杯。\n河豚欲上来。"
  ],
  [
    "菩萨蛮",
    "辛弃疾",
    "看灯元是菩提叶。\n依然会说菩提法。\n法似一灯明。\n须叟千万灯。\n灯边花更满。\n谁把空花散。\n说与病维摩。\n而今天女歌。"
  ],
  [
    "菩萨蛮",
    "辛弃疾",
    "游人占却岩中屋。\n白云只向檐头宿。\n谁解探玲珑。\n青山十里空。\n松篁通一径。\n噤山花冷。\n今古几千年。\n西乡小有天。"
  ],
  [
    "菩萨蛮",
    "辛弃疾",
    "葛巾自向沧浪濯。\n朝来漉酒那堪著。\n高树莫鸣蝉。\n晚凉秋水眠。\n竹床能几尺。\n上有华胥国。\n山上咽飞泉。\n梦中琴断弦。"
  ],
  [
    "柳梢青",
    "辛弃疾",
    "莫炼丹难。\n黄河可塞，金可成难。\n休辟谷难。\n吸风饮露，长忍饥难。\n劝君莫远游难。\n何处有、西王母难。\n休采药难。\n人沈下土，我上天难。"
  ],
  [
    "行香子",
    "辛弃疾",
    "少日尝闻。\n富不如贫。\n贵不如、贱者长存。\n由来至乐，总属闲人。\n且饮瓢泉，弄秋水，看停云。\n岁晚情亲。\n老语弥真。\n记前时、劝我殷勤。\n都休酒，也莫论文。\n把相牛经，种鱼法，教儿孙。"
  ],
  [
    "江神子・江城子",
    "辛弃疾",
    "簟铺湘竹帐垂纱。\n醉眠些。\n梦天涯。\n一枕惊回，水底沸鸣蛙。\n借问喧天成鼓吹，良自苦，为官哪。\n心空喧静不争多。\n病维摩。\n意云何。\n扫地烧香，且看散天花。\n斜日绿阴枝上噪，还又问，是蝉麽。"
  ],
  [
    "江神子・江城子",
    "辛弃疾",
    "两轮屋角走如梭。\n太忙些。\n怎禁他。\n拟倩何人，天上劝羲娥。\n何似从容来小住，倾美酒，听高歌。\n人生今古不须磨。\n积教多。\n似尘沙。\n未必坚牢，划地事堪嗟。\n漫道长生学不得，学得後，待如何。"
  ],
  [
    "鹧鸪天",
    "辛弃疾",
    "欲上高楼去避愁。\n愁还随我上高楼。\n经行几处江山改，多少亲朋尽白头。\n归休去，去归休。\n不成人总要封侯。\n浮云出处元无定，得似浮云也自由。"
  ],
  [
    "鹧鸪天",
    "辛弃疾",
    "一片归心拟乱云。\n春来谙尽恶黄昏。\n不堪向晚檐前雨，又待今宵滴梦魂。\n炉烬冷，鼎香氛。\n酒寒谁遣为重温。\n何人柳外横双笛，客耳那堪不忍闻。"
  ],
  [
    "卜算子",
    "辛弃疾",
    "修竹翠罗寒，迟日江山暮。\n幽迳无人独自芳，此恨知无数。\n只共梅花语。\n懒逐游丝去。\n著意寻春不肯香，香在无寻处。"
  ],
  [
    "卜算子",
    "辛弃疾",
    "欲行且起行，欲坐重来坐。\n坐坐行行有倦时，更枕闲书卧。\n病是近来身，懒是从前我。\n静扫瓢泉竹树阴，且凭随缘过。"
  ],
  [
    "卜算子",
    "辛弃疾",
    "红粉靓梳妆，翠盖低风雨。\n占断人间六月凉，期月鸳鸯浦。\n根底藕丝长，花里莲心苦。\n只为风流有许愁，更衬佳人步。"
  ],
  [
    "点绛唇",
    "辛弃疾",
    "身後功名，古来不换生前醉。\n青鞋自喜。\n不踏长安市。\n竹外僧归，路指霜锺寺。\n孤鸿起。\n丹青手里。\n剪破松江水。"
  ],
  [
    "谒金门",
    "辛弃疾",
    "遮素月。\n云外金蛇明灭。\n翻树啼鸦声未彻。\n雨声惊落叶。\n宝蜡成行嫌热。\n玉腕藕花谁雪。\n流水高山弦断绝。\n怒蛙声自咽。"
  ],
  [
    "谒金门",
    "辛弃疾",
    "山吐月。\n画烛从教风灭。\n一曲瑶琴才听彻。\n金蕉三两叶。\n骤雨微凉还热。\n似欠舞琼歌雪。\n近日醉乡音问绝。\n有时清泪咽。"
  ],
  [
    "东坡引",
    "辛弃疾",
    "玉纤弹旧怨。\n还敲绣屏面。\n清歌目送西风雁。\n雁行吹字断。\n雁行吹字断。\n夜深拜月，琐窗西畔。\n但桂影、空阶满。\n翠帏自掩无人见。\n罗衣宽一半。\n罗衣宽一半。"
  ],
  [
    "醉花阴",
    "辛弃疾",
    "黄花谩说年年好。\n也趁秋光老。\n绿鬓不惊秋，若斗尊前，人好花堪笑。\n蟠桃结子知多少。\n家住三山岛。\n何日跨归鸾，沧海飞尘，人世因缘了。"
  ],
  [
    "清平乐",
    "辛弃疾",
    "清词索笑。\n莫厌银杯小。\n应是天孙新与巧。\n剪恨裁愁句好。\n有人梦断关河。\n小窗日饮亡何。\n想见重帘不卷，泪痕滴尽湘娥。"
  ],
  [
    "清平乐",
    "辛弃疾",
    "灵皇醮罢。\n福禄都来也。\n试引鵷鶵花树下。\n断了惊惊怕怕。\n从今日日聪明。\n更宜潭妹嵩兄。\n看取辛家铁柱，无灾无难公卿。"
  ],
  [
    "清平乐",
    "辛弃疾",
    "月明秋晓。\n翠盖团团好。\n碎剪黄金教恁小。\n都著叶儿遮了。\n折来休似年时。\n小窗能有高低。\n无顿许多香处，只消三两枝儿。"
  ],
  [
    "西江月",
    "辛弃疾",
    "秀骨青松不老，新词玉佩相磨。\n灵槎准拟泛银河。\n剩摘天星几个。\n奠枕楼东风月，驻春亭上笙歌。\n留君一醉意如何。\n金印明年斗大。"
  ],
  [
    "丑奴儿・采桑子",
    "辛弃疾",
    "鹅湖山下长亭路，明月临关。\n明月临关。\n几阵西风落叶乾。\n新词谁解裁冰雪，笔墨生寒。\n笔墨生寒。\n会说离愁千万般。"
  ],
  [
    "破阵子",
    "辛弃疾",
    "掷地刘郎玉斗，挂帆西子扁舟。\n千古风流今在此，万里功名莫放休。\n君王三百州。\n燕雀岂知鸿鹄，貂蝉元出兜鍪。\n却笑泸溪如斗大，肯把牛刀试手不。\n寿君双玉瓯。"
  ],
  [
    "破阵子",
    "辛弃疾",
    "醉里挑灯看剑，梦回吹角连营。\n八百里分麾下炙，五十弦翻塞外声。\n沙场秋点兵。\n马作的卢飞快，弓如霹雳弦惊。\n了却君王天下事，赢得生前身後名。\n可怜白发生。"
  ],
  [
    "江神子・江城子",
    "辛弃疾",
    "看君人物汉西都。\n过吾庐。\n笑谈初。\n便说公卿，元自要通儒。\n一自梅花开了後，长怕说，赋归欤。\n而今别恨满江湖。\n怎消除。\n算何如。\n杖屦当时，闻早放教疏。\n今代故交新贵後，浑不寄，数行书。"
  ],
  [
    "清平乐",
    "辛弃疾",
    "云烟草树。\n山北山南雨。\n溪上行人相背去。\n惟有啼鸦一处。\n门前万斛春寒。\n梅花可㬠摧残。\n使我长忘酒易，要君不作诗难。"
  ],
  [
    "临江仙",
    "辛弃疾",
    "莫笑吾家苍壁小，棱层势欲摩空。\n相知惟有主人翁。\n有心雄泰华，无意巧玲珑。\n天作高山谁得料，解嘲试倩扬雄。\n君看当日仲尼穷。\n从人贤子贡，自欲学周公。"
  ],
  [
    "临江仙",
    "辛弃疾",
    "记取年年为寿客，只今明月相随。\n莫教弦管便生衣。\n引壶觞自酌，须富贵何时。\n入手清风词更好，细书白茧乌丝。\n海山问我几时归。\n枣瓜如可啖，直欲觅安期。"
  ],
  [
    "临江仙",
    "辛弃疾",
    "忆醉三山芳树下，几层风韵忘怀。\n黄金颜色五花开。\n味如庐橘熟。\n贵似荔枝来。\n闻道商山馀四老，橘中自酿秋醅。\n试呼名品细推排。\n重重香腑脏，偏殢圣贤杯。"
  ],
  [
    "临江仙",
    "辛弃疾",
    "夜语南堂新瓦响，三更急雨珊珊。\n交情莫作细沙团。\n死生贫富际，试向此中看。\n记取他年《耆旧传》，与君名字牵连。\n清风一枕晚凉天。\n觉来还自笑，此梦倩谁园。"
  ],
  [
    "南乡子",
    "辛弃疾",
    "日日老莱衣。\n更解风流蜡凤嬉。\n膝上放教文度去，须知。\n要使人看玉树枝。\n剩记乃翁诗。\n绿水红莲觅旧题。\n归骑春衫花满路，相期。\n来岁流觞曲水时。"
  ],
  [
    "玉楼春",
    "辛弃疾",
    "有无一理谁差别。\n乐令区区浑未达。\n事言无处未尝无，试把所无凭理说。\n伯夷饥采西山蕨。\n何异捣齑餐杵铁。\n仲尼去卫又之陈，此是乘车入鼠穴。"
  ],
  [
    "玉楼春",
    "辛弃疾",
    "客来底事逢迎晚。\n竹里鸣禽寻未见。\n日高犹苦圣贤中，门外谁酣蛮触战。\n多方为渴寻泉遍。\n何日成阴松种满。\n不辞长向水云来，只怕频烦鱼鸟倦。"
  ],
  [
    "玉楼春",
    "辛弃疾",
    "何人半夜推山去。\n四面浮云猜是汝。\n常时相对两三峰，走遍溪头无觅处。\n西风瞥起云横渡。\n忽见东南天一柱。\n老僧拍手笑相夸，且喜青山依旧住。"
  ],
  [
    "玉楼春",
    "辛弃疾",
    "青山不会乘云去。\n怕有愚公惊著汝。\n人间踏地出租钱，借使移将无著处。\n三星昨夜光移度。\n妙语来题桥上柱。\n黄花不插满头归，定倩白云遮且住。"
  ],
  [
    "玉楼春",
    "辛弃疾",
    "少年才把笙歌[角戔]。\n夏日非长秋夜短。\n因他老病不相饶，把好心情都做懒。\n故人别後书来劝。\n乍可停杯强吃饭。\n云何相遇酒边时，却道达人须饮满。"
  ],
  [
    "玉楼春",
    "辛弃疾",
    "君如九醞台黏𧣴。\n我似茅柴风味短。\n几时秋水美人来，长恐扁舟乘兴懒。\n高怀自饮无人劝。\n马有青刍奴白饭。\n向来珠履玉簪人，颇觉斗量车载满。"
  ],
  [
    "玉楼春",
    "辛弃疾",
    "狂歌击碎村醪。\n欲舞还怜衫袖短。\n身如溪上钓矶闲，心似道旁官堠懒。\n山中有酒提壶劝。\n好语多君堪饭。\n至今有句落人间，渭水西风黄叶满。"
  ],
  [
    "鹧鸪天",
    "辛弃疾",
    "趁得东风汗漫游。\n见他歌後怎生愁。\n事如芳草春长在，人似浮云影不留。\n眉黛敛，眼波流。\n十年薄幸谩扬州。\n明朝短棹轻衫梦，只在溪南罨画楼。"
  ],
  [
    "鹧鸪天",
    "辛弃疾",
    "叹息频年廪未高。\n新词空贺此丘遭。\n遥知醉帽时时落，见说吟鞭步步摇。\n乾玉唾，秃锥毛。\n只今明月费招邀。\n最怜乌鹊南飞句，不解风流见二乔。"
  ],
  [
    "鹧鸪天",
    "辛弃疾",
    "戏马台前秋雁飞。\n管弦歌舞更旌旗。\n要知黄菊清高处，不入当年二谢诗。\n倾白酒，绕东篱。\n只於陶令有心期。\n明朝重九浑潇洒，莫使尊前欠一枝。"
  ],
  [
    "鹧鸪天",
    "辛弃疾",
    "水荇参差动绿波。\n一池蛇影噤群蛙。\n因风野鹤饥犹舞，积雨山栀病不花。\n名利处，战争多。\n门前蛮触日干戈。\n不知更有槐安国，梦觉南柯日未斜。"
  ],
  [
    "鹧鸪天",
    "辛弃疾",
    "出处从来自不齐。\n後车方载太公归。\n谁知孤竹夷齐子，正向空山赋采薇。\n黄菊嫩，晚香枝。\n一般同是采花时。\n蜂儿辛苦多官府，蝴蝶花间自在飞。"
  ],
  [
    "鹧鸪天",
    "辛弃疾",
    "秋水长廊水石间。\n有谁来共听潺潺。\n羡君人物东西晋，分我诗名大小山。\n穷自乐，懒方闲。\n人间路窄酒杯宽。\n看君不了痴儿事，又似风流靖长官。"
  ],
  [
    "鹧鸪天",
    "辛弃疾",
    "壮岁旌旗拥万夫。\n锦突骑渡江初。\n燕兵夜银胡，汉箭朝飞金仆姑。\n追往事，叹今吾。\n春风不染白髭须。\n都将万字平戎策，换得东家种树书。"
  ],
  [
    "鹧鸪天",
    "辛弃疾",
    "上巳风光好放怀。\n忆君犹未看花回。\n茂林映带谁家竹，曲水流传第几杯。\n锦绣，写玫瑰。\n长年富贵属多才。\n要知此日生男好，曾有周公祓禊来。"
  ],
  [
    "鹧鸪天",
    "辛弃疾",
    "去岁君家把酒杯。\n雪中曾见牡丹开。\n而今纨扇薰风里，又见疏枝月下梅。\n欢几许，醉方回。\n明朝归路有人摧。\n低声待向他家道，带得歌声满耳来。"
  ],
  [
    "鹊桥仙",
    "辛弃疾",
    "溪边白鹭。\n来吾告汝。\n溪里鱼儿堪数。\n主人怜汝汝怜鱼，要物我、欣然一处。\n白沙远浦。\n青泥别渚。\n剩有虾跳鳅舞。\n任君飞去饱时来，看头上、风吹一缕。"
  ],
  [
    "西江月",
    "辛弃疾",
    "画栋新垂帘幕，华灯未放笙歌。\n一杯潋滟泛金波。\n先向太夫人贺。\n富贵吾应自有，功名不用渠多。\n只将绿鬓抵羲娥。\n金印须教斗大。"
  ],
  [
    "西江月",
    "辛弃疾",
    "风月亭危致爽，管弦声脆休催。\n主人只是旧时怀。\n锦瑟旁边须醉。\n玉殿何须侬去，沙堤只要公来。\n看看红药又翻阶。\n趁取西湖春会。"
  ],
  [
    "西江月",
    "辛弃疾",
    "贪数明朝重九。\n不知过了中秋。\n人生有得许多愁。\n惟有黄花如旧。\n万象亭中酒。\n九江阁上扶头。\n城鸦唤我醉归休。\n细雨斜风时候。"
  ],
  [
    "西江月",
    "辛弃疾",
    "醉里且贪欢笑，要愁那得工夫。\n近来始觉古人书。\n信著全无是处。\n昨夜松边醉倒，问松「我醉何如」。\n只疑松动要来扶。\n以手推松曰「去」。"
  ],
  [
    "瑞鹧鸪",
    "辛弃疾",
    "江头日日打头风。\n憔悴归来邴曼容。\n郑贾正应求死鼠，叶公岂是好真龙。\n孰居无事陪犀首，未办求封遇万松。\n却笑千年曹孟德，梦中相对也龙锺。"
  ],
  [
    "瑞鹧鸪",
    "辛弃疾",
    "期思溪上日千回。\n樟木桥边酒数杯。\n人影不随流水去，醉颜重带少年来。\n疏蝉响涩林逾静，冷蝶飞轻菊半开。\n不是长卿终慢世，只缘多病又非才。"
  ],
  [
    "玉楼春",
    "辛弃疾",
    "无心云自来还去。\n元共青山相尔汝。\n霎时迎雨障崔嵬，雨过却寻归路处。\n侵天翠竹何曾度。\n遥见屹然星砥柱。\n今朝不管乱云深，来伴仙翁山下住。"
  ],
  [
    "玉楼春",
    "辛弃疾",
    "瘦筇倦作登高去。\n却怕黄花相尔汝。\n岭头拭目望龙安，更在云烟遮断处。\n思量落帽人风度。\n休说当年功纪柱。\n谢公直是爱东山，毕竟东山留不住。"
  ],
  [
    "玉楼春",
    "辛弃疾",
    "风前欲劝春光住。\n春在城南芳草路。\n未随流落水边花，且作飘零泥上絮。\n镜中已觉星星误。\n人不负春春自负。\n梦回人远许多愁，只在梨花风雨处。"
  ],
  [
    "玉楼春",
    "辛弃疾",
    "悠悠莫向文山去。\n要把襟裾牛马汝。\n遥知书带草边行，正在雀罗门里住。\n平生插架昌黎句。\n不似拾柴东野苦。\n侵天且拟凤凰巢，扫地从他鸜鹆舞。"
  ],
  [
    "玉楼春",
    "辛弃疾",
    "琵琶亭畔多芳草。\n时对香炉峰一笑。\n偶然重傍玉溪东，不是白头谁觉老。\n普陀大士神通妙。\n影入石头光了了。\n看来持献可无言，长似慈悲颜色好。"
  ],
  [
    "玉楼春",
    "辛弃疾",
    "江头一带斜阳树。\n总是六朝人住处。\n悠悠兴废不关心，惟有沙洲双白鹭。\n仙人矶下多风雨。\n好卸征帆留不住。\n直须抖擞尽尘埃，却趁新凉秋水去。"
  ],
  [
    "鹊桥仙",
    "辛弃疾",
    "少年风月，少年歌舞，老去方知堪羡。\n叹折腰、五斗赋归来，问走了、羊肠几遍。\n高车驷马，金章紫绶，传语渠侬稳便。\n问东湖、带得几多春，且看凌云笔健。"
  ],
  [
    "西江月",
    "辛弃疾",
    "且对东君痛饮，莫教华发空催。\n琼瑰千字已盈怀。\n消得津头一醉。\n休唱《阳关》别去，只今凰诏归来。\n五云两两望三台。\n已觉精神聚会。"
  ],
  [
    "西江月",
    "辛弃疾",
    "剩欲读书已懒，只因多病长闲。\n听风听雨小窗眠。\n过了春光太半。\n往事如寻去鸟，清愁难解连环。\n流莺不肯入西园。\n唤起画梁飞燕。"
  ],
  [
    "西江月",
    "辛弃疾",
    "金粟如来出世，蕊宫仙子乘风。\n清香一袖意无穷。\n洗尽尘缘千种。\n长为西风作主，更居明月光中。\n十分秋意与玲珑。\n拼却今宵无梦。"
  ],
  [
    "西江月",
    "辛弃疾",
    "八万四千偈後，更谁妙语披襟。\n纫兰结佩有同心。\n唤取诗翁来饮。\n镂玉栽冰著句，高山流水知音。\n胸中不受一尘侵。\n却怕灵均独醒。"
  ],
  [
    "西江月",
    "辛弃疾",
    "粉面都成醉梦，霜髯能几春秋。\n来时诵我《伴牢愁》。\n一见尊前似旧。\n诗在阴何侧畔，字居罗赵前头。\n锦囊来往几时休。\n已遣蛾眉等候。"
  ],
  [
    "朝中措",
    "辛弃疾",
    "年年黄菊滟秋风。\n更有拒霜红。\n黄似旧时宫额，红如此日芳容。\n青青未老，尊前要看，儿辈平戎。\n试酿西江为寿，西江绿水无穷。"
  ],
  [
    "清平乐",
    "辛弃疾",
    "溪回沙浅。\n红杏都开遍。\n不知春水暖。\n犹傍垂杨春岸。\n片帆千里轻船。\n行人想见眠。\n谁似先生高举，一行白鹭青天。"
  ],
  [
    "好事近",
    "辛弃疾",
    "明月到今宵，长是不如人约。\n想见广寒宫殿，正云梳风掠。\n夜深休更唤笙歌，檐头雨声恶。\n不是小山词就，这一场寥索。"
  ],
  [
    "好事近",
    "辛弃疾",
    "云气上林梢，毕竟非空非色。\n风景不随人去，到而今留得。\n老无情味到篇章，诗债怕人索。\n却笑近来林下，有许多词客。"
  ],
  [
    "菩萨蛮",
    "辛弃疾",
    "江摇病眼昏如雾。\n送愁直到津头路。\n归念乐天诗。\n人生足别离。\n云屏深夜语。\n梦到君知否。\n玉箸莫偷垂。\n断肠天不知。"
  ],
  [
    "菩萨蛮",
    "辛弃疾",
    "西风都是行人恨。\n马头渐喜归期近。\n试上小红楼。\n飞鸿字字愁。\n阑干闲倚处。\n一带山无数。\n不似远山横。\n秋波相共明。"
  ],
  [
    "菩萨蛮",
    "辛弃疾",
    "功名饱听儿童说。\n看公两眼明如月。\n万里勒燕然。\n老人书一编。\n玉阶方寸地。\n好趁风云会。\n他日赤松游。\n依然万户侯。"
  ],
  [
    "菩萨蛮",
    "辛弃疾",
    "送君直上金銮殿。\n情知不久须相见。\n一日甚三秋。\n愁来不自由。\n九重天一笑。\n定是留中了。\n白发少经过。\n此时愁奈何。"
  ],
  [
    "菩萨蛮",
    "辛弃疾",
    "人间岁月堂堂去。\n劝君快上青云路。\n圣处一灯传。\n工夫萤雪边。\n曲生风味恶。\n辜负西窗约。\n沙岸片帆开。\n寄书无雁来。"
  ],
  [
    "菩萨蛮",
    "辛弃疾",
    "红牙签上群仙格。\n翠罗盖底倾城色。\n和雨泪阑干。\n沈香亭北看。\n东风休放去。\n怕有流莺诉。\n试问赏花人。\n晓妆匀未匀。"
  ],
  [
    "菩萨蛮",
    "辛弃疾",
    "君家玉雪花如屋。\n未应山下成三宿。\n啼鸟几曾催。\n西风犹未来。\n山房连石径。\n云卧衣裳冷。\n倩得李延年。\n清歌送上天。"
  ],
  [
    "卜算子",
    "辛弃疾",
    "万里籋浮云，一喷空凡马。\n叹息曹瞒《老骥》诗，伏枥如公者。\n山鸟哢窥檐，野鼠饥翻瓦。\n老我痴顽合住山，此地菟裘也。"
  ],
  [
    "丑奴儿・采桑子",
    "辛弃疾",
    "晚来云淡秋光薄，落日晴天。\n落日晴天。\n堂上风斜画烛烟。\n从渠去买人间恨，字字都圆。\n字字都圆。\n肠断西风十四弦。"
  ],
  [
    "丑奴儿・采桑子",
    "辛弃疾",
    "寻常中酒扶头後，歌舞支持。\n歌舞支持。\n谁把新词唤住伊。\n临歧也有旁人笑，笑己争知。\n笑己争知。\n明月楼空燕子飞。"
  ],
  [
    "丑奴儿・采桑子",
    "辛弃疾",
    "此生自断天休问，独倚危楼。\n独倚危楼。\n不信人间别有愁。\n君来正是眠时节，君且归休。\n君且归休。\n说与西风一任秋。"
  ],
  [
    "丑奴儿・采桑子",
    "辛弃疾",
    "近来愁似天来大，谁解相怜。\n谁解相怜。\n又把愁来做个天。\n都将今古无穷事，放在愁边。\n放在愁边。\n却自移家向酒泉。"
  ],
  [
    "丑奴儿・采桑子",
    "辛弃疾",
    "年年索尽梅花笑，疏影黄昏。\n疏影黄昏。\n香满东风月一痕。\n清诗冷落无人寄，雪艳冰魂。\n雪艳冰魂。\n浮玉溪头烟树村。"
  ],
  [
    "浣溪沙",
    "辛弃疾",
    "寿酒同斟喜有馀。\n朱颜却对白髭须。\n两人百岁恰乘除。\n婚嫁剩添儿女拜，平安频拆外家书。\n年年堂上寿星图。"
  ],
  [
    "浣溪沙",
    "辛弃疾",
    "歌串如珠个个匀。\n被花勾引笑和颦。\n向来惊动画梁尘。\n莫倚笙歌多乐事，相看红紫又抛人。\n旧巢还有燕泥新。"
  ],
  [
    "浣溪沙",
    "辛弃疾",
    "父老争言雨水匀。\n眉头不似去年颦。\n殷勤谢却甑中尘。\n啼鸟有时能劝客，小桃无赖已撩人。\n梨花也作白头新。"
  ],
  [
    "浣溪沙",
    "辛弃疾",
    "这里裁诗话别离。\n那边应是望归期。\n人言心急马行迟。\n去雁无凭传锦字，春泥抵死污人衣。\n海棠过了有荼䕷。"
  ],
  [
    "浣溪沙",
    "辛弃疾",
    "妙手都无斧凿瘢。\n饱参佳处却成颦。\n恰如春入浣花村。\n笔墨今宵光有艳，管弦从此悄无言。\n主人席次两眉轩。"
  ],
  [
    "添字浣溪沙・山花子",
    "辛弃疾",
    "句里明珠字字排。\n多情应也被春催。\n怪得名花和泪送，雨中栽。\n赤脚未安芳斛稳，娥眉早把橘枝来。\n报道锦薰笼底下，麝脐开。"
  ],
  [
    "添字浣溪沙・山花子",
    "辛弃疾",
    "记得瓢泉快活时。\n长年耽酒更吟诗。\n蓦地捉将来断送，老头皮。\n绕屋人扶行不得，闲窗学得鹧鸪啼。\n却有杜鹃能劝道，不如归。"
  ],
  [
    "添字浣溪沙・山花子",
    "辛弃疾",
    "日日闲看燕子飞。\n旧巢新垒画帘低。\n玉历今朝推戊己，住衔泥。\n先自春光留不住，那堪更著子规啼。\n一阵晚香吹不断，落花溪。"
  ],
  [
    "添字浣溪沙・山花子",
    "辛弃疾",
    "杨柳温柔是故乡。\n纷纷蜂蝶去年场。\n大率一春风雨事，最难量。\n满把携来红粉面，堆盘更觉紫芝香。\n幸自曲生闲去了，又教忙。"
  ],
  [
    "减字木兰花",
    "辛弃疾",
    "僧窗夜雨。\n茶鼎熏炉宜小住。\n却恨春风。\n勾引诗来恼杀翁。\n狂歌未可。\n且把一尊料理我。\n我到亡何。\n却听侬家陌上歌。"
  ],
  [
    "减字木兰花",
    "辛弃疾",
    "昨朝官告。\n一百五年村父老。\n更莫惊疑。\n刚道人生七十稀。\n使君喜见。\n恰限华堂开寿宴。\n问寿如何。\n百代儿孙拥太婆。"
  ],
  [
    "醉太平",
    "辛弃疾",
    "态浓意远。\n眉颦笑浅。\n薄罗衣窄絮风软。\n鬓云欺翠卷。\n南园花树春光暖。\n红香径里榆钱满。\n欲上秋千又惊懒。\n且归休怕晚。"
  ],
  [
    "太常引",
    "辛弃疾",
    "仙机似欲织纤罗。\n仿佛度金梭。\n无奈玉纤何。\n却弹作、清商恨多。\n珠帘影里，如花半面，绝胜隔帘歌。\n世路苦风波。\n且痛饮、公无度河。"
  ],
  [
    "太常引",
    "辛弃疾",
    "论公耆德旧宗英。\n吴季子、百馀龄。\n奉使老於行。\n更看舞、听歌最精。\n须同卫武，九十入相，绿竹自青青。\n富贵出长生。\n记门外、清溪姓彭。"
  ],
  [
    "东坡引",
    "辛弃疾",
    "君如梁上燕。\n妾如手中扇。\n团团青影双双伴。\n秋来肠欲断。\n黄昏泪眼。\n秋来肠欲断。\n青山隔岸。\n但咫尺、如天远。\n病来只谢傍人劝。\n龙华三会愿。\n龙华三会愿。"
  ],
  [
    "东坡引",
    "辛弃疾",
    "花梢红未足。\n条破惊新绿。\n重帘下遍阑干曲。\n有人春睡熟。\n有人春睡熟。\n鸣禽破梦，云偏目蹙。\n起来香腮褪红玉。\n花时爱与愁相续。\n罗裙过半幅。\n罗裙过半幅。"
  ],
  [
    "恋绣衾",
    "辛弃疾",
    "长夜偏冷添被儿。\n枕头儿、移了又移。\n我自是笑别人底，却元来、当局者迷。\n如今只恨因缘浅，也不曾、抵死恨伊。\n合手下、安排了，那筵席、须有散时。"
  ],
  [
    "杏花天",
    "辛弃疾",
    "牡丹昨夜方开遍。\n毕竟是、今年春晚。\n荼䕷付与薰风管。\n燕子忙时莺懒。\n多病起、日长人倦。\n不待得、酒阑歌散。\n副能得见茶瓯面。\n却早安排肠断。"
  ],
  [
    "柳梢青",
    "辛弃疾",
    "白鸟相迎，相怜相笑，满面尘埃。\n华发苍颜，去时曾劝，闻早归来。\n而今岂是高怀。\n为千里、莼羹计哉。\n好把《移文》，从今日日，读取千回。"
  ],
  [
    "武陵春",
    "辛弃疾",
    "走去走来三百里，五日以为期。\n六日归时已是疑。\n应是望多时。\n鞭个马儿归去也，心急马行迟。\n不免相烦喜鹊儿。\n先报那人知。"
  ],
  [
    "谒金门",
    "辛弃疾",
    "归去未。\n风雨送春行李。\n一枕离愁头澈尾。\n如何消遣是。\n遥想归舟天际。\n绿鬓珑璁慵理。\n好梦未成莺唤起。\n粉香犹有殢。"
  ],
  [
    "酒泉子",
    "辛弃疾",
    "流水无情，潮到空城头尽白，离歌一曲怨残阳。\n断人肠。\n东风官柳舞雕墙。\n三十六宫花溅泪，春声何处说兴亡。\n燕双双。"
  ],
  [
    "霜天晓角",
    "辛弃疾",
    "暮山层碧。\n掠岸西风急。\n一叶软红深处，应不是、利名客。\n玉人还伫立。\n绿窗生怨泣。\n万里衡阳归恨，先倩雁、寄消息。"
  ],
  [
    "点绛唇",
    "辛弃疾",
    "隐隐轻雷，雨声不受春回护。\n落梅如许。\n吹尽墙边去。\n春水无情，碍断溪南路。\n凭谁诉。\n寄声传语。\n没个人知处。"
  ],
  [
    "生查子",
    "辛弃疾",
    "梅子褪花时，直与黄梅接。\n烟雨几曾开，一春江里活。\n富贵使人忙，也有闲时节。\n莫作路旁花，长教人看杀。"
  ],
  [
    "生查子",
    "辛弃疾",
    "悠悠万世功，当年苦。\n鱼自入深渊，人自居平土。\n红日又西沉，白浪长东去。\n不是望金山，我自思量禹。"
  ],
  [
    "昭君怨",
    "辛弃疾",
    "夜雨剪残春韭。\n明日重斟别酒。\n君去问曹瞒。\n好公安。\n试看如今白发。\n却为中年离别。\n风雨正崔嵬。\n早归来。"
  ],
  [
    "一落索",
    "辛弃疾",
    "锦帐如云处。\n高不知重数。\n夜深银烛泪成行，算都把、心期付。\n莫待燕飞泥污。\n问花花诉。\n不知花定有情无，似却怕、新词妒。"
  ],
  [
    "如梦令",
    "辛弃疾",
    "燕子几曾归去。\n只在翠岩深处。\n重到画梁间，谁与旧巢为主。\n深许。\n深许。\n闻道凤凰来住。"
  ],
  [
    "生查子",
    "辛弃疾",
    "一天霜月明，几处砧声起。\n客梦已难成，秋色无边际。\n旦夕是重阳，菊有黄花蕊。\n只怕又登高，未饮心先醉。"
  ],
  [
    "菩萨蛮",
    "辛弃疾",
    "与君欲赴西楼约。\n西楼风急征衫薄。\n且莫上兰舟。\n怕人青泪流。\n临风横玉管。\n声散江天满。\n一夜旅中愁。\n蛩吟不忍休。"
  ],
  [
    "一翦梅",
    "辛弃疾",
    "尘洒衣裾客路长。\n霜林已晚，秋蕊犹香。\n别离触处是悲凉。\n梦里青楼，不忍思量。\n天字沈沈落日黄。\n云遮望眼，山割愁肠。\n满怀珠玉泪浪浪。\n欲倩西风，吹到兰房。"
  ],
  [
    "一翦梅",
    "辛弃疾",
    "歌罢尊空月坠西。\n百花门外，烟翠霏微。\n降纱笼烛照于飞。\n归去来兮。\n归去来兮。\n酒入香腮分外宜。\n行行问道，还肯相随。\n娇羞无力应人迟。\n何幸如之。\n何幸如之。"
  ],
  [
    "江城子",
    "辛弃疾",
    "留仙初试砑罗裙。\n小腰身。\n可怜人。\n江国幽香，曾向雪中闻。\n过尽东园桃与李，还见此，一枝春。\n庾郎襟度最清真。\n挹芳尘。\n便情亲。\n南馆花深，清夜驻行云。\n拼却日高呼不起，灯半灭，酒微醺。"
  ],
  [
    "眼儿媚",
    "辛弃疾",
    "烟花丛里不宜他。\n绝似好人家。\n淡妆娇面，轻注朱唇，一朵梅花。\n相逢比著年时节，顾意又争些。\n来朝去也，莫因别个，忘了人咱。"
  ],
  [
    "如梦令",
    "辛弃疾",
    "韵胜仙风缥缈。\n的皪娇波宜笑。\n串玉一声歌，占断多情风调。\n清妙。\n清妙。\n留住飞云多少。"
  ],
  [
    "鹧鸪天",
    "辛弃疾",
    "翦烛西窗夜未阑。\n酒豪诗兴两联绵。\n香喷瑞兽金三尺，人插云梳玉一弯。\n倾笑语，捷飞泉。\n觥筹到手莫留连。\n明朝再作东阳约，肯把鸾胶续断弦。"
  ],
  [
    "踏莎行",
    "辛弃疾",
    "萱草齐阶，芭蕉弄叶。\n乱红点点团香蝶。\n过墙一阵海棠风，隔帘几处梨花雪。\n愁满芳心，酒潮红颊。\n年年此际伤离别。\n不妨横管小楼中，夜阑吹断千山月。"
  ],
  [
    "□□□",
    "辛弃疾",
    "莺未老。\n花谢东风扫。\n秋千人倦彩绳闲，又被清明过了。\n日长减破夜长眠，别听笙箫吹晓。\n锦笺封与怨春诗，寄与归云缥缈。"
  ],
  [
    "谒金门",
    "辛弃疾",
    "山共水。\n美满一千馀里。\n不避晓行并早起。\n此情都为你。\n不怕与人尤殢。\n只怕被人调戏。\n因甚无个阿鹊地。\n没工夫说里。"
  ],
  [
    "好事近",
    "辛弃疾",
    "春动酒旗风，野店芳醪留客。\n系马水边幽寺，有梨花如雪。\n山僧欲看醉魂醒，茗碗泛香白。\n微记碧苔归路，袅一鞭春色。"
  ],
  [
    "好事近",
    "辛弃疾",
    "花月赏心天，抬举多情诗客。\n取次锦袍须贳，爱春醅浮雪。\n黄鹂何处故飞来，点破野雪白。\n一点暗红犹在，正不禁风色。"
  ],
  [
    "好事近",
    "辛弃疾",
    "春意满西湖，湖上柳黄时节。\n濒水雾窗云户，贮楚宫人物。\n一年管领好花枝，东风共披拂。\n已约醉骑双凰，玩三山风月。"
  ],
  [
    "渔家傲",
    "辛弃疾",
    "风月小斋模画舫。\n绿窗朱户江湖样。\n酒是短桡歌是桨。\n和情放。\n醉乡稳到无风浪。\n自有拍浮千斛酿。\n从教日日蒲桃涨。\n门外独醒人也访。\n同俯仰。\n赏心却在鸱夷上。"
  ],
  [
    "霜天晓角",
    "辛弃疾",
    "雪堂迁客。\n不得文章力。\n赋写曹刘兴废，千古事、泯陈迹。\n望中矶岸赤。\n直下江涛白。\n半夜一声长啸，悲天地、为予窄。"
  ],
  [
    "乌夜啼",
    "辛弃疾",
    "江头三月清明。\n柳风轻。\n巴峡谁知还是、洛阳城。\n春寂寂。\n娇滴滴。\n笑盈盈。\n一段乌丝阑上、记多情。"
  ],
  [
    "品令",
    "辛弃疾",
    "迢迢征路。\n又小舸、金陵去。\n西风黄叶，淡烟衰草，平沙将暮。\n回首高城，一步远如一步。\n江边朱户。\n忍追忆、分携处。\n今宵山馆，怎生禁得，许多愁绪。\n辛苦罗巾，取几行泪雨。"
  ],
  [
    "好事近",
    "辛弃疾",
    "医者索酬劳，那得许多钱物。\n只有一个整整，也盒盘盛得。\n下官歌舞转凄惶，剩得几枝笛。\n觑著这般火色，告妈妈将息。"
  ],
  [
    "好事近",
    "辛弃疾",
    "日日过西湖，冷浸一天寒玉。\n山色虽言如画，想画时难邈。\n前弦後管夹歌锺，才断又重续。\n相次藕花开也，几兰舟飞逐。"
  ],
  [
    "生查子",
    "辛弃疾",
    "百花头上开，冰雪寒中见。\n霜月定相知，先识春风面。\n主人情意深，不管江妃怨。\n折我最繁枝，还许冰壶荐。"
  ],
  [
    "传言玉女",
    "赵善扛",
    "璧月珠星，辉映小桃秾李。\n化工容易，与人间富贵。\n东风巷陌，春在暖红温翠。\n人来人去，笑歌声里。\n油壁青骢，第一番共燕喜。\n举头天上，有如人意。\n歌传乐府，犹是升平风味。\n明朝须判，醉眠花底。"
  ],
  [
    "好事近",
    "赵善扛",
    "风动一川花，摇漾影迷红碧。\n人立杏花阴下，泛光风袭袭。\n琼枝碧月互相辉，春容泫将夕。\n罗盖暗承花雾，渍鲛绡香湿。"
  ],
  [
    "重叠金・菩萨蛮",
    "赵善扛",
    "楚宫杨柳依依碧。\n遥山翠隐横波溢。\n绝艳照秾春。\n春光欲醉人。\n纤纤芳草嫩。\n微步轻罗衬。\n花戴满头归。\n游蜂花上飞。"
  ],
  [
    "重叠金・菩萨蛮",
    "赵善扛",
    "玉关芳草黏天碧。\n春风万里思行客。\n骑马向风嘶。\n道归犹未归。\n南云新有雁。\n望眼愁边断。\n膏沐为谁容。\n倚楼烟雨中。"
  ],
  [
    "重叠金・菩萨蛮",
    "赵善扛",
    "一川花月青春夜。\n玉容依约花阴下。\n月照曲阑干。\n红绡挹露寒。\n袖香温素手。\n意铄金卮酒。\n香远绣帘开。\n画楼吹落梅。"
  ],
  [
    "十拍子・破阵子",
    "赵善扛",
    "柳絮飞时绿暗，荼䕷开後春酣。\n花外青帘迷酒思，陌上晴光收翠岚。\n佳辰三月三。\n解佩人逢游女，踏青草斗宜男。\n醉倚画阑阑槛北，梦绕清江江水南。\n飞鸾与共骖。"
  ],
  [
    "青玉案",
    "赵善扛",
    "一年陌上寻芳意。\n想人在、东风里。\n褪粉销红春有几。\n青翰飞去，紫云凝伫，往事如流水。\n烟横极浦山无际。\n暗解明珰问谁寄。\n乡在温柔何处是。\n轮囷香雾，静深庭院，帘影参差翠。"
  ],
  [
    "谒金门",
    "赵善扛",
    "新雨霁。\n开遍满园桃李。\n波暖池塘风细细。\n一双花鸭戏。\n唤起春融睡美。\n扶醉宿妆慵理。\n移步避入花影里。\n绣裙低窣地。"
  ],
  [
    "小重山",
    "赵善扛",
    "汲水添瓶恰换花。\n蜂儿争要采，打窗纱。\n青春谁与度年花。\n弦索暗，无绪几曾拿。\n春思正交加。\n马蹄声错认，客还家。\n花笺欲写寄天涯。\n羞人见，罗袖急忙遮。"
  ],
  [
    "感皇恩",
    "赵善扛",
    "七十古来稀，吾生已半。\n莫把身心自萦绊。\n据他缘分，且恁随时消遣。\n但知逢酒饮，逢花看。\n林泉有约，风光无限。\n日上花梢起来晚。\n芒鞋竹杖，信步水村山馆。\n更寻三两个，清闲伴。"
  ],
  [
    "菩萨蛮",
    "赵善括",
    "烟波江上西亭小。\n晓来雨过惊秋早。\n飞栋倚晴空。\n凉生面面风。\n痴儿官事了。\n独自凭栏笑。\n何处有尘埃。\n扁舟归去来。"
  ],
  [
    "柳梢青",
    "赵善括",
    "愁别欣逢。\n人间离合，自古难同。\n写就茶经，注成花谱，何事西东。\n一尊良夜匆匆。\n怎忍见、轻帆短篷。\n汉水无情，楚云有意，目断飞鸿。"
  ],
  [
    "鹧鸪天",
    "赵善括",
    "忆昔南楼旧使君。\n与君携手蹑浮云。\n如今更到经行处，妙墨新诗得屡闻。\n淮南路，楚江分。\n离尊相属更论文。\n明朝一棹人千里，多少红愁与翠颦。"
  ],
  [
    "鹧鸪天",
    "赵善括",
    "我是行人更送行。\n潇潇风雨倍伤情。\n征帆西去何须急，飞诏东来分外荣。\n红袖湿，玉尊倾。\n不堪回首暮云平。\n小舟准拟随君去，要听霜天晓角声。"
  ],
  [
    "鹧鸪天",
    "赵善括",
    "雨沐芙蓉秋意清。\n可人风月满江城。\n怜风爱月方留恋，对月临风又送行。\n人渐远，酒须倾。\n只凭一醉遣多情。\n重来休厌刘郎老，明月清风有素盟。"
  ],
  [
    "鹧鸪天",
    "赵善括",
    "画鹢翩翩去似飞。\n季鹰何事忽思归。\n风湍自送征帆隐，云巘须将彩笔挥。\n江作酒，海为卮。\n为君满酌不须辞。\n酒酣渴思回春梦，自笑何时是足时。"
  ],
  [
    "醉落魄・一斛珠",
    "赵善括",
    "重阳时节。\n可怜又是天崖客。\n扁舟小泊花溪侧。\n细雨斜风，不见秦楼月。\n白衣望断无消息。\n举觞一笑真难得。\n归兮学取陶彭泽。\n采菊东篱，悠然见山色。"
  ],
  [
    "虞美人",
    "赵善括",
    "长空一夜霜风吼。\n寒色消残酒。\n问伊今夜在谁行。\n遗恨落花流水、误刘郎。\n尤云殢雨多情话。\n分付阿谁也。\n侬家有分受凄惶。\n只怕娇痴不睡、也思量。"
  ],
  [
    "好事近",
    "赵善括",
    "月色透窗寒，一夜素衾霜湿。\n无寐起来搔首，正参横人寂。\n此心重省已回肠，何况是行役。\n欲弃利名归去，奈楚天云隔。"
  ],
  [
    "鹧鸪天",
    "赵善括",
    "枉道黉堂是冷官。\n深深青琐锁青鸾。\n新诗自得清歌举，和气都消永夜寒。\n花态净，酒杯宽。\n燕娇莺巧有馀欢。\n不因客里东阳瘦，好把西江一吸乾。"
  ],
  [
    "好事近",
    "赵善括",
    "风雨做春愁，桃杏一时零落。\n是处绿肥红瘦，怨东君情薄。\n行藏独倚望江楼，双燕度帘幕。\n回首故园应在，误秋千人约。"
  ],
  [
    "鹧鸪天",
    "赵善括",
    "玉殿分荣两桂华。\n灵根移植在长沙。\n风姨先绽无双蕊，月姊重开第一花。\n金榜烂，玉音加。\n从今稳步上天霞。\n休夸水击三千里，且歌笙歌十万家。"
  ],
  [
    "醉落魄・一斛珠",
    "赵善括",
    "梯横画阁。\n碧栏干外江风恶。\n笑声欢意浮杯酌。\n秋水春山，相对称行乐。\n谁家青鸟穿帘幕。\n暗传空有阳台约。\n天公著意称停著。\n寒色人情，都恁两清薄。"
  ],
  [
    "醉落魄・一斛珠",
    "赵善括",
    "梯横画阁。\n月明江静烟光薄。\n碧山回绕栏干角。\n一缕行云，忽向杯中落。\n樱歌柳舞俱柔弱。\n罗衣不耐江风恶。\n凭谁唤取双黄鹤。\n骑上瑶台，同赴金桃约。"
  ],
  [
    "朝中措",
    "赵善括",
    "东君著意在枝头。\n红紫自风流。\n贪引游蜂舞蝶，几多春事都休。\n三分好处，不随流水，即是闲愁。\n惟我惜花心在，更看红叶沈浮。"
  ],
  [
    "菩萨蛮",
    "赵善括",
    "鹊桥巧雾随风远。\n蟾宫皓影凝空满。\n一点寿星明。\n祥光彻太清。\n周公天子传。\n礼乐新封鲁。\n功业焕旗常。\n钧天侍玉皇。"
  ],
  [
    "鹊桥仙",
    "赵善括",
    "星桥未就，月钩初挂，翠叶暗惊秋早。\n蕊珠宫里厌清闲，试回首、尘寰一笑。\n仙风道骨，姆仪家范，须信人间最少。\n一枝丹桂四兰荪，况千岁、灵椿未老。"
  ],
  [
    "霜天晓角",
    "赵善括",
    "楚天风色。\n一夜波翻雪。\n舣岸锦帆不度，天有意、且留客。\n鼓声吹取急。\n离觞须举白。\n看去芳菲时候，日边听、好消息。"
  ],
  [
    "鹊桥仙",
    "赵善括",
    "花腮百媚，柳丝千尺，密影金铺碎日。\n过云微雨报清明，半天外、烟娇雾湿。\n当歌有恨，问春无语，笑我如何久客。\n小园归去又残红，便□地、飞觞尚得。"
  ],
  [
    "鹊桥仙",
    "赵善括",
    "东风唤我，西园闲坐，大醉高歌竟日。\n行藏独依画栏干，便忘了、征衫泪湿。\n亭高烟远，天低云近，相对逃名隐客。\n掀髯无语看青山，断不信、尘埃到得。"
  ],
  [
    "清平乐",
    "赵善括",
    "断云漏雨。\n依约西山暮。\n风定樯高须小住。\n不忍带将春去。\n此行抑有求欤。\n青衣拟问平都。\n万里一钩新月，相忘常在江湖。"
  ],
  [
    "好事近",
    "赵善括",
    "新月巧穿山，桂树影高群木。\n任使云遮烟锁，自春辉秋绿。\n我来折得最高枝，踏破一轮玉。\n宝斧修教园样，放十分光足。"
  ],
  [
    "折红英・撷芳词",
    "程垓",
    "桃花暖。\n杨花乱。\n可怜朱户春强半。\n长记忆。\n探芳日。\n笑凭郎肩，红偎碧。\n惜惜惜。\n春宵短。\n离肠断。\n泪痕长向东风满。\n凭青翼。\n问消息。\n花谢春归，几时来得。\n忆忆忆。"
  ],
  [
    "小桃红・连理枝",
    "程垓",
    "不恨残花妥。\n不恨残春破。\n只恨流光，一年一度，又催新火。\n纵青天白日系长绳，也留春得麽。\n花院重教锁。\n春事从教过。\n烧笋园林，尝梅台榭，有何不可。\n已安排、珍簟小胡床，待日长闲坐。"
  ],
  [
    "芭蕉雨",
    "程垓",
    "雨过凉生藕叶。\n晚庭消尽暑，浑无热。\n枕簟不胜香滑。\n争奈宝帐情生，金尊意惬。\n玉人何处梦蝶。\n思一见冰雪。\n须写个贴儿、丁宁说。\n试问道、肯来麽，今夜小院无人，重楼有月。"
  ],
  [
    "红娘子・连理枝",
    "程垓",
    "小小闲窗底。\n曲曲深屏里。\n一枕新凉，半床明月，留人欢意。\n奈梅花引里唤人行，苦随他无计。\n几点清觞泪。\n数曲乌丝纸。\n见少离多，心长分短，如何得是。\n到如今、留下许都愁，枉教人憔悴。"
  ],
  [
    "醉落魄・一斛珠",
    "程垓",
    "夏围初结。\n绿深深处红千叠。\n杜鹃过尽芳菲歇。\n只道无春，满意春犹惬。\n折来一点如猩血。\n透明冠子轻盈贴。\n芳心蹙破情尤切。\n不管花残，犹自拣双叶。"
  ],
  [
    "一翦梅",
    "程垓",
    "旧日心期不易招。\n重来孤负，几个良宵。\n寻常不见尽相邀。\n见了知他，许大无聊。\n昨夜梅花插翠翘。\n影落清溪，应也魂消。\n假饶真个住山腰。\n那个金章，换得渔樵。"
  ],
  [
    "一翦梅",
    "程垓",
    "小会幽欢整及时。\n花也相宜。\n人也相宜。\n宝香未断烛光低。\n莫厌杯迟。\n莫恨欢迟。\n夜渐深深漏渐稀。\n风已侵衣。\n露已沾衣。\n一杯重劝莫相违。\n何似休归。\n何自同归。"
  ],
  [
    "眼儿媚",
    "程垓",
    "一枝烟雨瘦东墙。\n真个断人肠。\n不为天寒日暮，谁怜水远山长。\n相思月底，相思竹外，犹自禁当。\n只恐玉楼贪梦，输他一夜清香。"
  ],
  [
    "浪淘沙",
    "程垓",
    "山尽两溪头。\n水合天浮。\n行人莫赋大江愁。\n且是芙蓉城下水，还送归舟。\n渔雁两悠悠。\n烟断云收。\n谁教此水却西流。\n载我相思千点泪，还与青楼。"
  ],
  [
    "雨中花令",
    "程垓",
    "闻说海棠开尽了。\n怎生得、夜来一笑。\n颦绿枝头，落红点里，问有愁多少。\n小园闭门春悄悄。\n禁不得、瘦腰如袅。\n豆蔻浓时，酴醿香处，试把菱花照。"
  ],
  [
    "雨中花令",
    "程垓",
    "旧日爱花心未了。\n紧消得、花时一笑。\n几日春寒，连宵雨闷，不道幽欢少。\n记得去年深院悄。\n□梁畔，一枝香袅。\n说与西楼，後来明月，莫把菱花照。"
  ],
  [
    "雨中花令",
    "程垓",
    "卷地芳草都过了。\n花不语、对人含笑。\n花与人期，人怜花病，瘦似人多少。\n闻道重门深悄悄。\n愁不尽、露啼烟袅。\n断得相思，除非明月，不把花枝照。"
  ],
  [
    "凤栖梧・蝶恋花",
    "程垓",
    "九月江南烟雨里。\n客枕凄凉，到晓浑无寐。\n起上小楼观海气。\n昏昏半约渔樵市。\n断雁西边家万里。\n料得秋来，笑我归无计。\n剑在床头书在几。\n未甘分付黄花泪。"
  ],
  [
    "凤栖梧・蝶恋花",
    "程垓",
    "有客钱塘江上住。\n十日斋居，九日愁风雨。\n断送一春弹指去。\n荷花又绕南山渡。\n湖上幽寻君已许。\n消息不来，望得行云暮。\n芳草梦魂应记取。\n不成忘却池塘句。"
  ],
  [
    "凤栖梧・蝶恋花",
    "程垓",
    "门外飞花风约住。\n消息江南，已酿黄梅雨。\n蜀客望乡归不去。\n当时不合催南渡。\n忧国丹心曾独许。\n纵吐长虹，不奈斜阳暮。\n莫道春光难揽取。\n少陵辨得寻花句。"
  ],
  [
    "凤栖梧・蝶恋花",
    "程垓",
    "薄薄窗油清似镜。\n两面疏帘，四壁文书静。\n小篆焚香消日永。\n新来识得闲中性。\n人爱人嫌都莫问。\n絮自沾泥，不怕东风紧。\n只有诗狂消不尽。\n夜来题破窗花影。"
  ],
  [
    "凤栖梧・蝶恋花",
    "程垓",
    "九月重湖寒意早。\n目断黄云，冉冉连衰草。\n惨别临江愁满抱。\n酒尊时事都相恼。\n闻道吴天消息好。\n鸳鸯西池，咫尺君应到。\n若见故人相问劳。\n为言未分书舟老。"
  ],
  [
    "愁倚阑・春光好",
    "程垓",
    "山无数，雨萧萧。\n路迢迢。\n不似芙蓉城下去，柳如腰。\n梦随春絮飘飘。\n知他在、第几朱桥。\n说与杜鹃休唤，怕魂销。"
  ],
  [
    "渔家傲",
    "程垓",
    "野店无人霜似水。\n清灯照影寒侵被。\n门外行人催客起。\n因个事。\n老来方有思家泪。\n寄问梅花开也未。\n爱花只有归来是。\n想见小桥歌舞地。\n浑含喜。\n天涯不念人憔悴。"
  ],
  [
    "渔家傲",
    "程垓",
    "独木小舟烟雨湿。\n燕儿乱点春江碧。\n江上青山随意觅。\n人寂寂。\n落花芳草催寒食。\n昨夜青楼今日客。\n吹愁不得东风力。\n细拾残红书怨泣。\n流水急。\n不知那个传消息。"
  ],
  [
    "临江仙",
    "程垓",
    "送我南来舟一叶，谁教催动鸣榔。\n高城不见水茫茫。\n云湾才几曲，折尽九回肠。\n买酒浇愁愁不尽，江烟也共凄凉。\n和天瘦了也何妨。\n只愁今夜雨，更做泪千行。"
  ],
  [
    "临江仙",
    "程垓",
    "浓绿锁窗闲院静，照人明月团团。\n夜长幽梦见伊难。\n瘦从香脸薄，愁到翠眉残。\n只道花时容易见，如今花尽春阑。\n画楼依旧五更寒。\n可怜红绣被，空记合时欢。"
  ],
  [
    "朝中措",
    "程垓",
    "矮窗西畔翠荷香。\n人在小池塘。\n何事未拈期局，却来闲倚胡床。\n金盆弄水，玉钗亸鬓，妆懒何妨。\n莫道困来不饮，今宵却恨天凉。"
  ],
  [
    "朝中措",
    "程垓",
    "华筵饮散撤芳尊。\n人影乱纷纷。\n且约玉骢留住，细将团凤平分。\n一瓯看取，招回酒兴，爽彻诗魂。\n歌罢清风两腋，归来明月千门。"
  ],
  [
    "朝中措",
    "程垓",
    "龙团分罢觉芳滋。\n歌彻碧云词。\n翠袖且留纤玉，沈香载捧冰。\n一声清唱，半瓯轻啜，愁绪如丝。\n记取临汾馀味，图教归後相思。"
  ],
  [
    "朝中措",
    "程垓",
    "真游六六洞中仙。\n骑鹤下三天。\n休道日斜岁暮，行年方是韶华。\n相逢一笑，此心不动，须待明年。\n要得安排稳当，除非四十相连。"
  ],
  [
    "朝中措",
    "程垓",
    "片花飞後水东流。\n无计挽春留。\n香小谁栽杜若，梦回依旧扬州。\n破瓜年在，娇花艳冶，舞柳纤柔。\n莫道刘郎霜鬓，才情未放春休。"
  ],
  [
    "醉落魄・一斛珠",
    "程垓",
    "风催雨促。\n今番不似前欢足。\n早来最苦离情毒。\n唱我新词，掩著面儿哭。\n临行只怕人行远。\n殷勤更写多情曲。\n相逢已是腰如束。\n从此知他，还减几分玉。"
  ],
  [
    "酷相思",
    "程垓",
    "月挂霜林寒欲坠。\n正门外、催人起。\n奈离别、如今真个是。\n欲住也、留无计。\n欲去也、来无计。\n马上离魂衣上泪。\n各自个、供憔悴。\n问江路梅花开也未。\n春到也、须频寄。\n人到也、须频寄。"
  ],
  [
    "生查子",
    "程垓",
    "溪光曲曲村，花影重重树。\n风物小桃源，春事还如许。\n情知送客来，又作寻芳去。\n可惜一春诗，总为闲愁赋。"
  ],
  [
    "生查子",
    "程垓",
    "长记别郎时，月淡梅花影。\n梅影又横窗，不见江南信。\n无心换夕香，有分怜朝镜。\n不怕瘦棱棱，只怕梅开尽。"
  ],
  [
    "忆王孙",
    "程垓",
    "萧萧梅雨断人行。\n门掩残春绿荫生。\n翠被寒灯枕自横。\n梦初惊。\n窗外啼鹃催五更。"
  ],
  [
    "卜算子",
    "程垓",
    "枕簟暑风消，帘幕秋风动。\n月到夜来愁处明，只照团衾凤。\n去意杳无凭，别语愁难送。\n一纸鱼笺枕底香，且做新来梦。"
  ],
  [
    "卜算子",
    "程垓",
    "独自上层楼，楼外青山远。\n望到斜阳欲尽时，不见西飞雁。\n独自下层楼，楼下蛩声怨。\n待到黄昏月上时，依旧柔肠断。"
  ],
  [
    "卜算子",
    "程垓",
    "几日赏花天，月淡荼䕷小。\n写尽相思唤不来，又是花飞了。\n春在怕愁多，春去怜欢少。\n一夜安排梦不成，月堕西窗晓。"
  ],
  [
    "霜天晓角",
    "程垓",
    "几夜锁窗揭。\n素蟾光似雪。\n恰恨照人欹枕，纱橱爽、簟纹滑。\n迤逦篆香裛。\n好坏谁共说。\n若是知人风味，来分取、半床月。"
  ],
  [
    "霜天晓角",
    "程垓",
    "玉清冰样洁。\n几夜相思切。\n谁料浓云遮拥，同心带、甚时结。\n匆匆休惜别。\n还有来时节。\n记取江阴归路，须共踏、夜深月。"
  ],
  [
    "乌夜啼",
    "程垓",
    "杨柳拖烟漠漠，梨花浸月溶溶。\n吹香院落春还尽，憔悴立东风。\n只道芳时易见，谁知密约难通。\n芳园绕遍无人问，独自拾残红。"
  ],
  [
    "乌夜啼",
    "程垓",
    "白酒欺人易醉，黄花笑我多愁。\n一年只有秋光好，独自却悲秋。\n风急常吹梦去，月迟多为人留。\n半黄橙子和诗卷，空自伴床头。"
  ],
  [
    "乌夜啼",
    "程垓",
    "绿外深深柳巷，红间曲曲花楼。\n一春想见贪游冶，不道有人愁。\n三月东风易老，几宵明月难留。\n酴醾白尽窗前也，还肯醉来否。"
  ],
  [
    "瑞鹧鸪",
    "程垓",
    "东风冷落旧梅台。\n犹喜山花拂面开。\n绀色染衣春意静，水沈熏骨晚风来。\n柔条不学丁香结，矮树仍参茉莉栽。\n安得方盆载幽植，道人随处作香材。"
  ],
  [
    "瑞鹧鸪",
    "程垓",
    "门前杨柳绿成阴。\n翠坞笼香径自深。\n迟日暖熏芳草眼，好风轻撼落花心。\n无多春恨莺难语，最晚朝眠蝶易寻。\n惟有狂醒不相贷，酿成憔悴到如今。"
  ],
  [
    "青玉案",
    "程垓",
    "宝林岩畔凌云路。\n记藉草、寻梅去。\n咏绿书红知几度。\n行云归後，碧云遮断，寂寞人何处。\n一声长笛江天暮。\n别後谁吟倚楼句。\n匀面照溪心已许。\n欲凭锦字，写人愁去，生怕梨花雨。"
  ],
  [
    "好事近",
    "程垓",
    "别梦记春前，春尽苦无归日。\n想见鹊声庭院，误几回消息。\n万重离恨万重山，无处说思忆。\n只有路傍双堠，也随人孤只。"
  ],
  [
    "好事近",
    "程垓",
    "天淡一帘秋，明月几时来得。\n何事桂底香近，把清光邀勒。\n人间明晦总由天，何必问通塞。\n且为人如月好，醉莫分南北。"
  ],
  [
    "好事近",
    "程垓",
    "烟尽戍楼空，又是一帘佳月。\n何事山城留滞，负好花时节。\n烧灯翦彩没心情，应有翠娥说。\n欲借好风吹恨，奈乱云愁叠。"
  ],
  [
    "好事近",
    "程垓",
    "急雨闹冰荷，销尽一襟烦暑。\n趁取晚凉幽会，近翠阴浓处。\n风梢危滴撼珠矶，洒面得新句。\n莫怪玉壶倾尽，待月明归去。"
  ],
  [
    "点绛唇",
    "程垓",
    "梅雨收黄，暑风依旧闲庭院。\n露荷轻颤。\n只有香浮面。\n挂起西窗，月澹无人见。\n幽情远。\n随钗低扇。\n好个凉方便。"
  ],
  [
    "如梦令",
    "程垓",
    "风入藕花翻动。\n夜气与香俱纵。\n月又带风来，凉意一襟谁共。\n情重。\n情重。\n可惜短宵无梦。"
  ],
  [
    "清平乐",
    "程垓",
    "山城桃李。\n催促春无几。\n日日为花须早起。\n犹□惜花无计。\n阿谁留得春风。\n长教绕绿围红。\n莫遣十分芳意，输他万点愁容。"
  ],
  [
    "清平乐",
    "程垓",
    "秋香谁买。\n散入琉璃界。\n点缀小红全不碍。\n还却铅华馀债。\n夜来月底相期。\n一枝未觉香迟。\n恰似青绫帐底，绛罗初试裙儿。"
  ],
  [
    "清平乐",
    "程垓",
    "疏疏整整。\n风急花无定。\n红烛照筵寒欲凝。\n时见筛帘玉影。\n夜深明月笼纱。\n醉归凉面香料。\n犹有惜梅心在，满庭误作吹花。"
  ],
  [
    "清平乐",
    "程垓",
    "绿深红少。\n柳外横桥小。\n双燕不知幽梦好。\n惊起碧窗春晓。\n起来瞢多时。\n玉台金镜慵移。\n多少春愁未说，却来闲数花枝。"
  ],
  [
    "望秦川・南歌子",
    "程垓",
    "柳弱眠初醒，梅残舞尚痴。\n春阴将冷傍帘帷。\n又是东风和恨、向人归。\n乐事灯前记，愁肠酒後知。\n老来无计遣芳时。\n只有闲情随分、品花枝。"
  ],
  [
    "望秦川・南歌子",
    "程垓",
    "竹粉翻新箨，荷花拭靓妆。\n断云侵晚度横塘。\n小扇斜钗依约、傍牙床。\n蘸蜜分红荔，倾筒泻碧香。\n醉时风雨醒时凉。\n明月多情依旧、过西厢。"
  ],
  [
    "望秦川・南歌子",
    "程垓",
    "翠黛随妆浅，铢衣称体香。\n好风偏与十分凉。\n却扇含情独自、绕池塘。\n碧藕丝丝嫩，红榴叶叶双。\n牵丝摘叶为谁忙。\n情到厌厌拼醉、又何妨。"
  ],
  [
    "天仙子",
    "程垓",
    "惨惨霜林冬欲尽。\n又是溪梅寒弄影。\n矮窗曲屋夜烧香，人已静。\n灯垂烬。\n点滴芭蕉和雨听。\n约个归期犹未定。\n一夜梦魂终不稳。\n知他勾得许多情，真个闷。\n无人问。\n说与画楼应不信。"
  ],
  [
    "望江南・忆江南",
    "程垓",
    "篷上雨，篷底有人愁。\n身在汉江东畔去，不知家在锦江头。\n烟水两悠悠。\n吾老矣，心事几时休。\n沈水熨香年似日，薄云垂帐夏如秋。\n安得小书舟。"
  ],
  [
    "南歌子",
    "程垓",
    "雨燕翻新幕，风鹃绕旧枝。\n画堂春尽日迟迟。\n又是一番平绿、涨西池。\n病起尊难尽，腰宽带易垂。\n不堪村落子规啼。\n问道行人一去、几时归。"
  ],
  [
    "南歌子",
    "程垓",
    "淡霭笼青琐，轻寒薄翠绡。\n有人憔悴带宽腰。\n又见东风、不忍见柔条。\n闷酒尊难寻，闲香篆易销。\n夜来溪雪已平桥。\n溪上梅魂凭仗、一相招。"
  ],
  [
    "南歌子",
    "程垓",
    "梅坞飞香定，兰窗翠色齐。\n水边沙际又春归。\n领略东风、能有几人知。\n爱月眠须晚，寻花去未迟。\n谁家庭院更芳菲。\n费尽才情、休负一春诗。"
  ],
  [
    "南歌子",
    "程垓",
    "荷盖倾新绿，榴巾蹙旧红。\n水亭烟榭晚凉中。\n又是一钩新月、静房栊。\n丝藕清如雪，纱薄似空。\n好维今夜与谁同。\n唤取玉人来共、一帘风。"
  ],
  [
    "南歌子",
    "程垓",
    "野水寻溪路，青山踏晚春。\n偶来相值却锺情。\n一树琼瑶洗尽、客衣襟。\n曲沼通诗梦，幽窗净俗尘。\n何时散发伴裙。\n後夜相思生怕、月愁人。"
  ],
  [
    "南乡子",
    "程垓",
    "几日诉离尊。\n歌尽阳关不忍分。\n此度天涯真个去，销魂。\n相送黄花落叶村。\n斜日又黄昏。\n萧寺无人半掩门。\n今夜粉香明月泪，休论。\n只要罗巾记旧痕。"
  ],
  [
    "浪淘沙",
    "程垓",
    "才合又轻离。\n心事多违。\n小窗灯影记亲移。\n可奈酒酣花困处，不省人归。\n山翠又如眉。\n肠断幽期。\n相思有梦阿谁知。\n莫遣重来风絮乱，不似当时。"
  ],
  [
    "浪淘沙",
    "程垓",
    "老去懒寻花。\n独自生涯。\n几枝疏影浸窗纱。\n昨夜月来人不睡，看尽横斜。\n门外欲啼鸦。\n香意凌霞。\n从渠千树绕人家。\n世上一枝元也足，不要随他。"
  ],
  [
    "摊破南乡子",
    "程垓",
    "休赋惜春诗。\n留春住、说与人知。\n一年已负东风瘦，说愁说恨，数期数刻，只望归时。\n莫怪杜鹃啼。\n真个也、唤得人归。\n归来休恨花开了，梁间燕子，且教知道，人也双飞。"
  ],
  [
    "虞美人",
    "程垓",
    "轻红短白东城路。\n忆得分襟处。\n柳丝无赖舞春柔。\n不系离人、只解系离愁。\n如今花谢春将老。\n柳下无人到。\n月明门外子规啼。\n唤得人愁、争似唤人归。"
  ],
  [
    "长相思",
    "程垓",
    "对重阳。\n感重阳。\n身在西风天一方。\n年年人断肠。\n景凄凉。\n客凄凉。\n纵有黄花祗异乡。\n晚云连梦长。"
  ],
  [
    "长相思",
    "程垓",
    "酒孤斟。\n客孤吟。\n戏马台荒露草深。\n英雄何处寻。\n爱登临。\n莫登临。\n定是愁来关客心。\n暮天烟水沈。"
  ],
  [
    "长相思",
    "程垓",
    "风敲窗。\n雨敲窗。\n窗外芭蕉云作幢。\n声声愁对床。\n剔银缸。\n点银缸。\n梦采芙蓉隔一江。\n几时蝴蝶双。"
  ],
  [
    "鹊桥仙",
    "程垓",
    "角声吹月，风声落枕，梦与柔肠俱断。\n谁教当日太情浓，不下、新愁一段。\n黄花开了，梅花开未，曾约那时相见。\n莫教容易负幽期，怕真个、孤他泪眼。"
  ],
  [
    "醉落魄・一斛珠",
    "程垓",
    "晚凉时节。\n翠梧风定蝉声歇。\n有人睡起香浮颊。\n倚著阑干，笑拣青荷叶。\n如今往事愁难说。\n曲池依旧闲风月。\n田田翠盖香罗叠。\n留得露痕，都是泪珠结。"
  ],
  [
    "减字木兰花",
    "程垓",
    "双双相并。\n一点红边偏照映。\n玉翦云裁。\n不比浮花共蒂开。\n几回心曲。\n选胜摘来情自足。\n插向云鬟。\n要与仙郎比并看。"
  ],
  [
    "谒金门",
    "程垓",
    "春悄悄。\n红到一枝先巧。\n酒入半腮微带卯。\n粉寒香未饱。\n芳意枝头偏闹。\n困尽蜂须莺爪。\n拟倩玉纤和露拗。\n情多愁易搅。"
  ],
  [
    "谒金门",
    "程垓",
    "花簇簇。\n触眼万条垂玉。\n小院春深窗锁绿。\n水沈风断续。\n明月又侵楼曲。\n羞向枕囊拘束。\n只待夜深清影足。\n醉来花底宿。"
  ],
  [
    "谒金门",
    "程垓",
    "乌帽侧。\n行遍杏花春色。\n野意青青分陇麦。\n人家烟水隔。\n春事莫催行客。\n弹指青梅堪摘。\n醉倚暮天江拍拍。\n雨晴沙路白。"
  ],
  [
    "谒金门",
    "程垓",
    "花半湿。\n一霎晚云笼密。\n天气未佳风又急。\n小庭愁独立。\n酒病起来无力。\n懊恼篆烟锁碧。\n一饷春情无处觅。\n小屏山数尺。"
  ],
  [
    "谒金门",
    "程垓",
    "春夜雨。\n催润柳塘花坞。\n小院深深门几许。\n画帘香一缕。\n独立晚庭凝伫。\n细把花枝闲数。\n燕子不来天欲暮。\n说愁无处所。"
  ],
  [
    "谒金门",
    "程垓",
    "风阵阵。\n吹落杨花无定。\n酒病厌厌三月尽。\n花檀红自隐。\n新绿轩窗清润。\n月影又移墙影。\n手拈青梅无处问。\n一春长闷损。"
  ],
  [
    "谒金门",
    "程垓",
    "浓睡醒。\n惊对一帘秋影。\n桐叶乍零风不定。\n半窗疏雨影。\n愁与年光不尽。\n老入星星双鬓。\n只拟上楼寻远信。\n雁遥烟水暝。"
  ],
  [
    "蝶恋花",
    "程垓",
    "日下船篷人未起。\n一个燕儿，说尽伤春意。\n江上残花能有几。\n风催雨促成容易。\n湖海客心千万里。\n著力东风，推得人行未。\n相次桃花三月水。\n菱歌谁伴西湖醉。"
  ],
  [
    "蝶恋花",
    "程垓",
    "满路梅英飞雪粉。\n临水人家，先得春光嫩。\n楼底杏花楼外影。\n墙东柳线墙西恨。\n撷翠揉红何处问。\n暖入眉峰，已作伤春困。\n归路月痕弯一寸。\n芳心只为东风损。"
  ],
  [
    "蝶恋花",
    "程垓",
    "寒意勒花春未足。\n只有东风，不管春拘束。\n杨柳满城吹又绿。\n可人青眼还相属。\n小叶星星眠未熟。\n看尽行人，唱彻《阳关曲》。\n心事一春何计续。\n芳条未展眉先蹙。"
  ],
  [
    "蝶恋花",
    "程垓",
    "晴带溪光春自媚。\n绕翠萦青，来约东风醉。\n云补断山疏复缀。\n雨回绿野清还丽。\n拄杖不妨舒客意。\n临水人家，问有花开未。\n江左风流今有几。\n逢春不要人憔悴。"
  ],
  [
    "蝶恋花",
    "程垓",
    "翠幕成阴帘拂地。\n池馆无人，四面生凉意。\n荷气竹香俱细细。\n分明著莫清风袂。\n玉枕如冰笙似水。\n才亸横钗，早被莺呼起。\n今夜月明人未睡。\n只消三四分来醉。"
  ],
  [
    "蝶恋花",
    "程垓",
    "画阁红炉屏四向。\n梅拥寒香，次第侵帷帐。\n烛影半低花影幌。\n修眉正在花枝傍。\n粉偎香羞一饷。\n未识春风，已觉春情荡。\n醉里不知霜月上。\n归来已踏梅花浪。"
  ],
  [
    "蝶恋花",
    "程垓",
    "楼角吹花烟月堕。\n的皪韶妍，又向梅心破。\n钗上彩幡看一个。\n赏心已觉春生坐。\n莫恨年华风雨过。\n人日嬉游，次第连灯火。\n翠幄高张金盏大。\n已拚醉袖随香亸。"
  ],
  [
    "蝶恋花",
    "程垓",
    "小院菊残烟雨细。\n天气凄凉，恼得人憔悴。\n被暖橙香羞早起。\n玉钗一任慵云坠。\n楼上珠帘钩也未。\n数尺遥山，供尽伤高意。\n伫立不禁残酒味。\n绣罗依旧和香睡。"
  ],
  [
    "蝶恋花",
    "程垓",
    "小院秋光浓欲滴。\n独自钩帘，细数归鸿翼。\n鸿断天高无处觅。\n矮窗催暝蛩催织。\n凉月去人才数尺。\n断发萧骚，醉傍西风立。\n愁眼望天收不得。\n露华衣上三更湿。"
  ],
  [
    "蝶恋花",
    "程垓",
    "晴日溪山春可数。\n水绕池塘，知有人家住。\n寻日寻花花不语。\n旧时春恨还如许。\n苦恨东风无意绪。\n只解催花，不解催人去。\n日晚荒烟迷古戍。\n断魂正在梅花浦。"
  ],
  [
    "菩萨蛮",
    "程垓",
    "和风暖日西郊路。\n游人又踏青山去。\n何处碧云衫。\n映溪才两三。\n疏松分翠黛。\n故作羞春态。\n回首杏烟消。\n月明归渡桥。"
  ],
  [
    "菩萨蛮",
    "程垓",
    "春回绿野烟光薄。\n低花矮柳田家乐。\n陇麦又青青。\n喧蜂闲趁人。\n野翁忘近远。\n怪识刘郎面。\n断却小桥溪。\n怕人溪外知。"
  ],
  [
    "菩萨蛮",
    "程垓",
    "画桥拍拍春江绿。\n行人正在春江曲。\n花润接平川。\n有人花底眠。\n东风元自好。\n只怕催花老。\n安得万垂杨。\n系教春日长。"
  ],
  [
    "菩萨蛮",
    "程垓",
    "平芜冉冉连云绿。\n斜阳衬雨明溪足。\n小鸭睡晴沙。\n翠烘三两花。\n春光闲婉娩。\n尽日无人见。\n试著小屏山。\n图归云际看。"
  ],
  [
    "菩萨蛮",
    "程垓",
    "山头翠树调莺舌。\n山腰野菜飞黄蝶。\n来为等闲休。\n去成多少愁。\n小庭花木改。\n犹有啼痕在。\n别後不曾看。\n怕花和泪残。"
  ],
  [
    "菩萨蛮",
    "程垓",
    "罗衫乍试寒犹怯。\n妒花风雨连三月。\n灯冷闭门时。\n有愁谁得知。\n此情真个苦。\n只为当时语。\n莫道絮沾泥。\n絮飞魂亦飞。"
  ],
  [
    "菩萨蛮",
    "程垓",
    "夜来花底莺饶舌。\n把人心事分明说。\n许大好因缘。\n只成容易传。\n春阑无好计。\n唯有归来是。\n从此玉台前。\n晓妆休太妍。"
  ],
  [
    "菩萨蛮",
    "程垓",
    "小窗荫绿清无暑。\n篆香终日萦兰炷。\n冰簟涨寒涛。\n清风一枕高。\n有日团扇却。\n门掩庭花落。\n少待月侵床。\n教他魂梦凉。"
  ],
  [
    "菩萨蛮",
    "程垓",
    "暑庭消尽风鸣树。\n树鸣风尽消庭暑。\n横枕一声莺。\n莺声一枕横。\n扇纨低粉面。\n面粉低纨扇。\n凉月淡侵床。\n床侵淡月凉。"
  ],
  [
    "菩萨蛮",
    "程垓",
    "东风有意留人住。\n熏风无意催人去。\n去住两茫然。\n相逢成短缘。\n平生花柳笑。\n过後关心少。\n今日奈情何。\n为伊饶恨多。"
  ],
  [
    "菩萨蛮",
    "程垓",
    "去年恰好双星节。\n鹊桥未渡人离别。\n不恨障云生。\n恨他真个行。\n天涯消息近。\n不见乘鸾影。\n楼外鹧鸪声。\n几回和梦惊。"
  ],
  [
    "菩萨蛮",
    "程垓",
    "浅寒带暝和烟下。\n轻阴挟雨随风洒。\n翠幕护重帘。\n篆香销半奁。\n平生风雨夜。\n怕近芭蕉下。\n今夕定愁多。\n萧萧声奈何。"
  ],
  [
    "菩萨蛮",
    "程垓",
    "客窗曾剪灯花弄。\n谁教来去如春梦。\n冷落旧梅台。\n小桃相次开。\n人间春易老。\n只有山中好。\n闲却槿花篱。\n莫教溪外知。"
  ],
  [
    "菩萨蛮",
    "程垓",
    "晓烟笼日浮山翠。\n春风著水回川媚。\n远近碧重重。\n人家山色中。\n野花香自度。\n似识幽人处。\n安得著三间。\n与山终日闲。"
  ],
  [
    "菩萨蛮",
    "程垓",
    "扶犁野老田东睡。\n插花山女田西醉。\n醉眼眩东西。\n看看桃满溪。\n耕桑山下足。\n纨绮人间俗。\n莫管旧东风。\n从教吹软红。"
  ],
  [
    "木兰花・玉楼春",
    "程垓",
    "疏枝半作窥窗老。\n又是一年春意早。\n风低小院得香迟，月傍女墙和影好。\n去年苦被离情恼。\n今日逢花休草草。\n後时花紫尽从他，且趁先春拼醉倒。"
  ],
  [
    "鹧鸪天",
    "程垓",
    "昨夜思量直到明。\n拂明心绪更愁人。\n风披露叶高低怨，冷雨寒烟各自轻。\n休赖酒，莫求神。\n为谁教尔许多情。\n如今早被思量损，好更当时做弄成。"
  ],
  [
    "入塞",
    "程垓",
    "好思量。\n正秋风、半夜长。\n奈银缸一点，耿耿背西窗。\n衾又凉。\n枕又凉。\n露华凄凄月半床。\n照得人、真个断肠。\n窗前谁浸木犀黄。\n花也香。\n梦也香。"
  ],
  [
    "桃源忆故人",
    "程垓",
    "粉霜拂拂凝香砌。\n酝酿梅花天气。\n月上小窗如水。\n冷浸人无寐。\n平生可惯闲憔悴。\n担负新愁不起。\n消遣夜长无计。\n只倚熏香睡。"
  ],
  [
    "愁倚阑・春光好",
    "程垓",
    "春犹浅，柳初芽。\n杏初花。\n杨柳杏花交影处，有人家。\n玉窗明暖烘霞。\n小屏上、水远山斜。\n昨夜酒多春睡重，莫惊他。"
  ],
  [
    "乌夜啼",
    "程垓",
    "静院槐风绿涨，小窗梅雨黄垂。\n欲看春事留连处，惟有夜寒知。\n魂梦长闲消午醉，扫花共坐风凉。\n归来窗北有胡床。\n兴在羲皇以上。"
  ],
  [
    "忆秦娥",
    "程垓",
    "青门深。\n海棠开尽春阴阴。\n春阴阴。\n万重云水，一寸归心。\n玉楼深锁烟消沈。\n知他何日同登临。\n同登临。\n待收红泪，细说如今。"
  ],
  [
    "忆秦娥",
    "程垓",
    "情脉脉。\n半黄橙子和香擘。\n和香擘。\n分明记得，袖香熏窄。\n别来人远关山隔。\n见梅不忍和花摘。\n和花摘。\n有书无雁，寄谁归得。"
  ],
  [
    "忆秦娥",
    "程垓",
    "愁无语。\n黄昏庭院黄梅雨。\n黄梅雨。\n新愁一寸，旧愁千缕。\n杜鹃叫断空山苦。\n相思欲计人何许。\n一重云断，一重山阻。"
  ],
  [
    "西江月",
    "程垓",
    "众绿初围夏荫，老红犹驻春妆。\n画帘燕子日偏长。\n静看新雏来往。\n□□□□□□，□□□□□□。\n□□□□□□□。\n□□□□□□。"
  ],
  [
    "西江月",
    "程垓",
    "□□□□□□，□□□□□□。\n□□□□□□□。\n□□□□□□。\n汲井漫随兰炷，心情半怯罗衣。\n粉香消尽无人觑，只门外、子规啼。"
  ],
  [
    "乌夜啼",
    "程垓",
    "墙外雨肥梅子，阶前水绕荷花。\n阴阴庭户熏风满，水纹簟、怯菱芽。\n春尽难凭燕语，日长惟有蜂卫。\n沈香火冷珠帘暮，个人在、碧窗纱。"
  ],
  [
    "浣溪沙",
    "程垓",
    "天女殷勤著意多。\n散花犹记病维摩。\n肯来丈室问云何。\n腰佩摘来烦玉笋，鬓香分处想秋波。\n不知真个有情麽。"
  ],
  [
    "浣溪沙",
    "程垓",
    "遥想当年出凤雏。\n王□风有未全疏。\n祗今朱绂为谁纡。\n芳草池塘春梦後，粉香帘幕晓晴初。\n一簪华发要人梳。"
  ],
  [
    "浣溪沙",
    "程垓",
    "翠葆扶疏傍药阑。\n乱红飘洒满书单。\n清明时节又看看。\n小雨勒成春尾恨，东风偏作夜来寒。\n琴心老尽不须弹。"
  ],
  [
    "浣溪沙",
    "程垓",
    "薄日移影午暑空。\n一杯何事便潮红。\n扇纨挥尽却疏慵。\n早睡青怀冰枕外，夜来消息雨荷中。\n不须留烛眩房栊。"
  ],
  [
    "浣溪沙",
    "程垓",
    "闲倚前荣小扇车。\n晚妆无力亸云鸦。\n凝情香落一庭花。\n笑挽清风归玉枕，懒随缺月傍窗纱。\n羞红两脸上娇霞。"
  ],
  [
    "鹧鸪天",
    "程垓",
    "木落江空又一秋。\n天寒几日不登楼。\n红绡帐里橙犹在，青琐窗深菊未收。\n新画阁，小书舟。\n篆烟熏得晚香留。\n只因贪伴开炉酒，恼得红儿一夜讴。"
  ],
  [
    "鹧鸪天",
    "程垓",
    "泪湿芙蓉城上花。\n片飞何事苦参差。\n锁深不奈莺无语，巢稳争如燕有家。\n情未老，鬓先华。\n可怜各自淡生涯。\n桃花不解知人意，犹自沾泥也学他。"
  ],
  [
    "一落索",
    "程垓",
    "门外莺寒杨柳。\n正减欢疏酒。\n春阴早是做人愁，更何况、花飞後。\n莫倚东风消瘦。\n有酴醾入手。\n尽偎香玉醉何妨，任花落、愁依旧。"
  ],
  [
    "一落索",
    "程垓",
    "小小腰身相称。\n更著人心性。\n一声歌起绣帘阴，都遏住、行云影。\n闻道玉郎家近。\n被春风勾引。\n从今莫怪一东看，自压尽、人间韵。"
  ],
  [
    "破阵子",
    "程垓",
    "小小红泥院宇，深深翠色屏帷。\n簇定熏炉酥酒软，门外东风寒不知。\n恰疑三月时。\n钗影半欹绿子，歌声轻度红儿。\n醉里不愁更漏断，更要梅花看几枝。\n起来霜月低。"
  ],
  [
    "一翦梅",
    "程垓",
    "斗转参横一夜霜。\n玉律声中，又报新阳。\n起来无绪赋行藏。\n只喜人间，一线添长。\n帘幕垂垂月半廊。\n节物心情，都付椒觞。\n年华渐晚鬓毛苍。\n身外功名，休苦思量。"
  ],
  [
    "木兰花・玉楼春",
    "程垓",
    "别时已有重来愿。\n谁料情多天不管。\n分明咫尺是青楼，抵死浓云遮得遍。\n寄声只倚西飞雁。\n雁落书回空是怨。\n领愁归去有谁知，水又茫茫山又断。"
  ],
  [
    "生查子",
    "程垓",
    "兰帷夜色高，绣被春寒拥。\n何事玉楼人，屡踏杨花梦。\n分明相见陈，不道幽情重。\n乞个好因缘，莫待来生种。"
  ],
  [
    "临江仙",
    "虞俦",
    "万壑千岩秋色里，歌眉醉眼争妍。\n一枝娇柳趁么弦。\n疑非香案吏，诏到小蓬天。\n乐事便成陈迹也，依人小月娟娟。\n尊前空唱短因缘。\n引船风又起，吹过浙江边。"
  ],
  [
    "阮郎归",
    "徐似道",
    "茶寮山上一头陀。\n新来学者麽。\n蝤蛑螃蟹与乌螺。\n知他放几多。\n有一物，是蜂窝。\n姓牙名老婆。\n虽然无奈得它何。\n如何放得它。"
  ],
  [
    "浪淘沙",
    "徐似道",
    "风紧浪淘生。\n蛟吼鼍鸣。\n家人睡著怕人惊。\n只有一翁扪虱坐，依约三更。\n雪又打残灯。\n欲暗还明。\n有谁知我此时情。\n独对梅花倾一盏，还又诗成。"
  ],
  [
    "瑞鹤仙令・临江仙",
    "徐似道",
    "西子湖边春正好，输他公子王孙。\n落花香趁马蹄温。\n暖烟桃叶渡，晴日柳枝门。\n中有能诗狂处士，闲将一鹤随轩。\n百钱买只下湖船。\n就他弦管里，醉过杏花天。"
  ],
  [
    "一剪梅・一翦梅",
    "徐似道",
    "道学从来不则声。\n行也东铭。\n坐也西铭。\n爷娘死後更伶丁。\n也不看经。\n也不斋僧。\n却言渊子太狂生。\n行也轻轻。\n坐也轻轻。\n他年青史总无名。\n你也能亨。\n我也能亨。"
  ],
  [
    "失调名",
    "徐似道",
    "问竹平安，点花番次。"
  ],
  [
    "鹧鸪天",
    "徐安国",
    "翠幕围香夜正迟。\n红麟生焰烛交辉。\n纤腰趁拍轻於柳，娇面添妆韵似梅。\n凝远恨，惜芳期。\n十年幽梦彩云飞。\n多情不管霜髯满，犹欲杯翻似旧时。"
  ],
  [
    "感皇恩",
    "黄人杰",
    "秋色满西湖，雨添新绿。\n一派烟光望中足。\n清香十里，画舸去来相逐。\n酒酣时听得，渔家曲。\n人道似郎，郎还第六。\n云水相逢未谙熟。\n晚来风静，闲浸几枝红玉。\n水神应不禁，江妃浴。"
  ],
  [
    "浣溪沙",
    "黄人杰",
    "的皪江梅共腊梅。\n剪金裁玉一时开。\n黄姑相伴雪儿来。\n别驾公馀无个事，得将诗酒与栽培。\n为春留客小徘徊。"
  ],
  [
    "生查子",
    "黄人杰",
    "烟雨不多时，肥得梅如许。\n早有点儿酸，诮没星儿苦。\n飞燕恶禁持，又待衔春去。\n容著水精盐，觅个调羹处。"
  ],
  [
    "柳梢青",
    "黄人杰",
    "恰则年时。\n风前雪底，初见南枝。\n可㬠匆匆，花才清瘦，子已红肥。\n安排酒盏相随。\n看金弹、累累四垂。\n渴後情怀，鼎中风味，惟有心知。"
  ],
  [
    "点绛唇",
    "蔡戡",
    "纤手工夫，采丝五色交相映。\n同心端正。\n上有双鸳并。\n皓腕轻缠，结就相思病。\n凭谁信。\n玉肌宽尽。\n却系心儿紧。"
  ],
  [
    "鹧鸪天",
    "何澹",
    "庾岭移来傍桂丛。\n绕花安敢望凌风。\n癯儒合作孤芳伴，四面相看一笑同。\n冰照座，玉横空。\n雪花零落暗香中。\n有人醉倚阑干畔，付与江南老画工。"
  ],
  [
    "桃源忆故人",
    "何澹",
    "拍堤芳草随人去。\n洞口山无重数。\n翦朝露成树。\n争晚渔翁住。\n今人忍听秦人语。\n只有花无今古。\n欲饮仙家寿醑。\n记取桥边路。"
  ],
  [
    "鹧鸪天",
    "何澹",
    "好景良辰造物悭。\n一年灯火遽摧残。\n雨淋夹道星千点，雪阻游人路九盘。\n停社舞，撤宾筵。\n谩烧银烛照金莲。\n不如我入香山社，一盏青灯说夜禅。"
  ],
  [
    "千秋岁",
    "陈三聘",
    "当年渔隐，路转桃溪汇。\n流水下，青山外。\n客行花径曲，月上松门对。\n撑艇子，雪中蓑笠亲曾载。\n老去谁倾盖。\n腰瘦频移带。\n人健否，花仍在。\n明年春更好，来向花前醉。\n青鬓改，恁时难拼千金买。"
  ],
  [
    "浣溪沙",
    "陈三聘",
    "酒力先从脸晕生。\n粉妆新丽笑相迎。\n晓寒高护彩云轻。\n不语似愁春力浅，有情应恨烛花明。\n更於何处觅倾城。"
  ],
  [
    "浣溪沙",
    "陈三聘",
    "翠幕遮笼锦一丛。\n尊前初见浅深红。\n淡云和月影葱茏。\n醉态只疑春睡里，啼妆愁听雨声中。\n更烧银烛醉东风。"
  ],
  [
    "浣溪沙",
    "陈三聘",
    "不怕春寒更出游。\n兰桡飞动却惊鸥。\n烟光佳处辄迟留。\n屏曲未曾歌醉梦，眉尖空只锁闲愁。\n从教丝柳绊行舟。"
  ],
  [
    "浣溪沙",
    "陈三聘",
    "越浦潮来信息通。\n吴山不见暮云重。\n人生何事各西东。\n烟外好花红浅淡，雨馀芳草绿葱茏。\n苦无欢意敌春浓。"
  ],
  [
    "浣溪沙",
    "陈三聘",
    "点检尊前花柳丛。\n於中偏占牡丹风。\n等闲言语惯迎逢。\n扇影不摇珠的，钗梁斜玉玲珑。\n梦魂长向楚江东。"
  ],
  [
    "浣溪沙",
    "陈三聘",
    "不跃银鞍与绣鞯。\n曲筇芒跷见衰年。\n寻幽来立渡头船。\n碧涧芹羹珍下箸，红莲香饭乐归田。\n不妨尊酒兴悠然。"
  ],
  [
    "浣溪沙",
    "陈三聘",
    "帘押低垂月影疏。\n梅枝和雪玉相扶。\n儿家春信入来无。\n半坠宝钗慵览镜，任偏罗髻却拈书。\n琴心谁与问相如。"
  ],
  [
    "朝中措",
    "陈三聘",
    "朝来和气满西山。\n拄颊小阑干。\n柳色野塘幽兴，梅花纸帐轻寒。\n三杯淡酒，玉腴蔬嫩，青缕堆盘。\n细写池塘诗梦，玉人翦做春幡。"
  ],
  [
    "朝中措",
    "陈三聘",
    "求田何处是生涯。\n双鬓已先华。\n随分夏凉冬暖，赏心秋月春花。\n吾年如此，愁来问酒，困後呼茶。\n结社竹林诗老，卜邻江上渔家。"
  ],
  [
    "朝中措",
    "陈三聘",
    "去年曾醉杏花坊。\n柳色间轻黄。\n重觅旧时行迹，春风满路梅香。\n平沙岸草，夫差故国，知是吾乡。\n梦断数声柔橹，只应已过横塘。"
  ],
  [
    "朝中措",
    "陈三聘",
    "草堂春过一分馀。\n幽事酒醒初。\n琴调细鸣焦木，矢声不断铜壶。\n关心药裹，忘年蓑笠，自著潜夫。\n雨后长镵东麓，月明短艇西湖。"
  ],
  [
    "朝中措",
    "陈三聘",
    "秋山横截半湖光。\n湖渚橘枝黄。\n纨扇罢摇蟾影，练衣已怯风凉。\n插红裂蟹，银丝鲙鲫，莫负传觞。\n醉里乾坤广大，人间宠辱兼忘。"
  ],
  [
    "蝶恋花",
    "陈三聘",
    "阊阖城西山四面。\n鸭绿鳞鳞，轻拍横塘岸。\n一阵东风羊角转。\n望中已觉孤帆远。\n独恨寻芳来较晚。\n柘老桑稠，农务村村遍。\n山鸟劝酤官酒贱。\n炊烟深巷听缫茧。"
  ],
  [
    "南柯子・南歌子",
    "陈三聘",
    "别後惊人远，归心怯橹柔。\n晚天凉思冷於秋。\n冷浸一溪明月、水弥流。\n醉里狂仍在，吟馀趣极幽。\n夜深何用数更筹。\n别有好风吹酒、不须求。"
  ],
  [
    "南柯子・南歌子",
    "陈三聘",
    "烟树观前浦，风苹听远洲。\n等闲来上水边楼。\n怅望天涯、何处有归舟。\n香断灯花夜，歌停扇影秋。\n欲缄尺素说离愁。\n不见双鱼、空有大江流。"
  ],
  [
    "南柯子・南歌子",
    "陈三聘",
    "月傍云头吐，风将雨脚吹。\n夜深乌鹊向南飞。\n应是星娥颦恨、入双眉。\n旧怨垂千古，新欢只片时。\n一年屈指数佳期。\n到得佳期别了、又相思。"
  ],
  [
    "西江月",
    "陈三聘",
    "诗眼曾逢花面，画图还识春娇。\n当年风格太妖饶。\n粉腻酥柔更好。\n酒晕不温香脸，玉慵犹怯轻绡。\n春风别後又秋高。\n再见只应人老。"
  ],
  [
    "西江月",
    "陈三聘",
    "春事已浓多日，游人偏盛今年。\n梨花寒食雨馀天。\n鸭绿含风浪浅。\n翠袖半黏飞粉，罗衣尚怯轻寒。\n不辞归路委香钿。\n门外东风如箭。"
  ],
  [
    "鹊桥仙",
    "陈三聘",
    "银潢仙仗，离多会少，朝暮世情休妒。\n夜深风露洒然秋，又莫是、轻分泪雨。\n云收雾散，漏残更尽，遥想双星情绪。\n凭谁批敕诉天公，待留住、今宵休去。"
  ],
  [
    "宜男草",
    "陈三聘",
    "摇落丹枫素秋後。\n舞长亭、尚馀衰柳。\n别梦回、忆得霜柑分我，应自有、浓香噀手。\n宿酲谁解三杯酒。\n晓山横、望中衔斗。\n人去也、纵得相逢似旧，问当日、红颜在否。"
  ],
  [
    "宜男草",
    "陈三聘",
    "绿水黏天净无浪。\n转东风、纹微涨。\n个中趣、莫遣人知，容我日日、扁舟独往。\n平生书癖已无恙。\n解名缰、更逃羁网。\n春近也、梅柳频看，枝上玉蕊、金丝暗长。"
  ],
  [
    "秦楼月・忆秦娥",
    "陈三聘",
    "云衣薄。\n春晴自有东风掠。\n东风掠。\n试听枝上，几声乾鹊。\n曲屏心事新题却。\n离愁何用堆眉角。\n堆眉角。\n今朝莫是，打头风恶。"
  ],
  [
    "秦楼月・忆秦娥",
    "陈三聘",
    "花前狭。\n翠茵围坐花阴合。\n花阴合。\n闲情不似，一双狂蝶。\n春沟何处寻红叶。\n春寒料想罗衣怯。\n罗衣怯。\n午醺醒未，翠衾重叠。"
  ],
  [
    "秦楼月・忆秦娥",
    "陈三聘",
    "光风薄。\n杨花欲谢春应觉。\n春应觉。\n一庭红叶，粉花吹落。\n冶游无复飞红索。\n凭高独上湖边阁。\n湖边阁。\n黄昏独倚，画阑西角。"
  ],
  [
    "秦楼月・忆秦娥",
    "陈三聘",
    "青楼缺。\n楼心人待黄昏月。\n黄昏月。\n入帘无奈，柳绵吹雪。\n谁人弄笛声呜咽。\n伤春未解丁香结。\n丁香结。\n鳞鸿何处，路遥江阔。"
  ],
  [
    "秦楼月・忆秦娥",
    "陈三聘",
    "青膏集。\n新雷忽起龙蛇蛰。\n龙蛇蛰。\n柳塘风快，水流声急。\n伤心有泪凭谁。\n尊前容易青衫湿。\n青衫湿。\n渡头人去，野船鸥立。"
  ],
  [
    "惜分飞",
    "陈三聘",
    "莫唱骊驹容首聚。\n花径重来微步。\n从此朝天去。\n故山怨鹤栖猿侣。\n试卜西园春在否。\n无奈蒙蒙细雨。\n明日长亭路。\n断魂芳草人何处。"
  ],
  [
    "如梦令",
    "陈三聘",
    "红紫不将春住。\n风定更飘无数。\n溪涨绿含风，短艇晚横沙渡。\n归去。\n归去。\n肯念西池鸳鹭。"
  ],
  [
    "如梦令",
    "陈三聘",
    "珍重故人相许。\n来向水亭幽处。\n文字间金钗，消尽晚天微暑。\n无雨。\n无雨。\n不比寻常端午。"
  ],
  [
    "菩萨蛮",
    "陈三聘",
    "筇枝探得梅开了。\n青鞋渐踏江头草。\n日日作东风。\n海棠相次红。\n离多良会少。\n此计应须早。\n莫待作行人。\n却将愁送春。"
  ],
  [
    "菩萨蛮",
    "陈三聘",
    "春城办得红蕖了。\n红蕖未点春先到。\n新月入新年。\n方才今夜圆。\n云屏谁为隔。\n肠断金钗客。\n好语写春幡。\n都教席上看。"
  ],
  [
    "菩萨蛮",
    "陈三聘",
    "杨花满院飞红索。\n春光不似人情薄。\n楼阁断霞明。\n梨花开晚晴。\n玉虬香散後。\n扶困三杯酒。\n不是听思归。\n归心思此时。"
  ],
  [
    "临江仙",
    "陈三聘",
    "夜饮只愁更漏促，留连笑蔷薇。\n歌声缭绕彻帘帏。\n坐中清泪落，梁上暗尘飞。\n重睹舞腰惊束素，不应更褪罗衣。\n别来容易见来稀。\n次公狂已甚，不醉亦忘归。"
  ],
  [
    "临江仙",
    "陈三聘",
    "白首故人重会面，论交尔汝忘形。\n从今心迹喜双清。\n飞鸿追往事，为蝶笑馀生。\n琥珀杯浓春正好，此怀端为君倾。\n旧时猿鹤敢寒盟。\n鸠居从拙计，鹏翼任高程。"
  ],
  [
    "减字木兰花",
    "陈三聘",
    "凝云不动。\n玉海无声千丈冻。\n来倚阑干。\n襟袖凭虚彻骨寒。\n归心易折。\n後夜月明应恨别。\n罨画图边。\n著我披蓑上钓船。"
  ],
  [
    "减字木兰花",
    "陈三聘",
    "东篱黄菊。\n细拈香枝人事熟。\n少缓芳尊。\n且醉侬家麴米春。\n老人斋戒。\n底事新来移角带。\n归梦相关。\n明月松江万顷宽。"
  ],
  [
    "减字木兰花",
    "陈三聘",
    "盈盈袅袅。\n欲问卿卿还好好。\n无奈娇何。\n折折湘裙薄薄罗。\n尊前顾曲。\n舞作回风花拍促。\n压尽时流。\n棋里输伊一百筹。"
  ],
  [
    "减字木兰花",
    "陈三聘",
    "先生困熟。\n万卷书中聊托宿。\n似怯清寒。\n更都梁向博山。\n游仙梦杳。\n啼鸟声中春又晓。\n未著乌纱。\n独坐溪亭数落花。"
  ],
  [
    "减字木兰花",
    "陈三聘",
    "殷勤举白。\n昨夜东风犹有雪。\n莫恨春迟。\n曾见梅花第一枝。\n阴晴未决。\n早晚清明新火活。\n梦绕秦楼。\n欲趁归潮上客舟。"
  ],
  [
    "鹧鸪天",
    "陈三聘",
    "酒晕从教上脸丹。\n春愁何事点眉山。\n都将别後深深意，且向尊前细细看。\n多少恨，说应难。\n粉巾空染泪斓斑。\n炉猊筝雁长闲却，明月楼心夜正寒。"
  ],
  [
    "鹧鸪天",
    "陈三聘",
    "指剥春葱去采苹。\n衣丝秋藕不沾尘。\n眼波明处偏宜笑，眉黛愁来也解颦。\n巫峡路，忆行云。\n几番曾梦曲江春。\n相逢细把银照，犹恐今宵梦似真。"
  ],
  [
    "鹧鸪天",
    "陈三聘",
    "昨夜东风怒不成。\n晓来犹自扫残英。\n半酸梅子连枝重，无力杨花到地轻。\n情易感，涕先零。\n玉虬香冷更凄清。\n事如芳草绵绵远，恨比浮云冉冉生。"
  ],
  [
    "鹧鸪天",
    "陈三聘",
    "翦碎霜绡巧作团。\n玉纤特地破朝寒。\n疏花好向钗横见，瘦影难敲月堕看。\n将旧恨，入眉弯。\n不须多样缕金。\n当时千点东风泪，怪见妆成粉未乾。"
  ],
  [
    "好事近",
    "陈三聘",
    "我欲御天风，飞上广寒宫阙。\n撼动一轮秋桂，照人间愁绝。\n归来须著酒消磨，玉面点红缬。\n起舞为君狂醉，更何须邀月。"
  ],
  [
    "好事近",
    "陈三聘",
    "枝上几多春，数点不融香雪。\n纵有笔头千字，也难夸清绝。\n艳桃李敢争妍，清怨笛中咽。\n试策短筇溪上，看影浮波月。"
  ],
  [
    "卜算子",
    "陈三聘",
    "雪後竹枝风，醉梦风吹醒。\n瘦立寒阶满地春，淡月梅花影。\n门外辘轳寒，晓汲喧金井。\n长笛何人更倚楼，玉指风前冷。"
  ],
  [
    "卜算子",
    "陈三聘",
    "涧下水声寒，壑底松风静。\n时有清香度竹来，步月寻疏影。\n往事属东风，试问花应省。\n曾是花前把酒人，别梦溪堂冷。"
  ],
  [
    "三登乐",
    "陈三聘",
    "南北相逢，重借问、古今齐楚。\n烛花红、夜阑共语。\n怅六朝兴废，但倚空高树。\n目断帝乡，梦迷雁浦。\n故人疏、梅驿断，音书有数。\n塞鸿归、过来又去。\n正春浓，依旧作、天涯行旅。\n伤心望极，淡烟细雨。"
  ],
  [
    "三登乐",
    "陈三聘",
    "注望晓山，晴色丽、晨餐应饱。\n纹平、涨天渺渺。\n倚藤枝、撑艇子，昔游曾到。\n江山自古，水云转好。\n怅年来、心纵在，盟寒鸥鸟。\n故人中、黑头渐少。\n问几时、寻旧约，石矶重扫。\n一竿钓月，鬓霜任老。"
  ],
  [
    "三登乐",
    "陈三聘",
    "久蛰群虬，犹未肆、新雷初启。\n鼓东风、雨膏为洗。\n望横塘、越溪路，石湖烟水。\n西接洞庭，下连甫里。\n忆当年、归计早，扁舟从此。\n祖清风、相门有几。\n圃堂高、应解笑，纷纷蜗蚁。\n锦囊雪月，更看醉里。"
  ],
  [
    "三登乐",
    "陈三聘",
    "一品归来，强健日、小园幽圃。\n扁舟兴、恐天未许。\n想当年、持汉节，众齐咻楚。\n丹忠此日，盛名千古。\n词章、师海内，纬文经武。\n莫寒盟、故山旧侣。\n到鲈乡、还又是，秋风斜雨。\n鸣刀雪，未应便去。"
  ],
  [
    "浪淘沙",
    "陈三聘",
    "风雨晚春天。\n芳兴慵悭。\n浅红稠绿满园间。\n独有梨花三四朵，留住春寒。\n年少跃金鞍。\n咫尺关山。\n倦飞如我已知还。\n洒向东风千点泪，衣上重看。"
  ],
  [
    "虞美人",
    "陈三聘",
    "融融睡觉东风息。\n行到溪亭侧。\n一枝梅玉似人人。\n索笑依然消瘦、不禁春。\n相逢试问情多少。\n应怪山翁老。\n翠罗高护结花邻。\n一任馀芳争学、捧心颦。"
  ],
  [
    "虞美人",
    "陈三聘",
    "天公意向人情满。\n灯月教同看。\n中秋虽是十分明。\n不比今宵处处、有华灯。\n艳桃李歌阑後。\n更醉青楼酒。\n不妨饮尽玉东西。\n横笛声中春色、要君知。"
  ],
  [
    "虞美人",
    "陈三聘",
    "飞琼晓压梅枝重。\n酒面羊羔冻。\n谁将缟带逐车翻。\n明月秦楼昨夜、不胜寒。\n何须卷起重帘幕。\n愁怕春罗薄。\n玉杯持劝醉厌厌。\n无奈有人笼袖、出香尖。"
  ],
  [
    "虞美人",
    "陈三聘",
    "乾红翦碎烦纤玉。\n相并黄金粟。\n汉宫素面说明妃。\n马上秋风应解、著燕支。\n黄昏小树堪愁绝。\n不比梅花月。\n满天风露透肌凉。\n插取双枝归去、是谁香。"
  ],
  [
    "醉落魄・一斛珠",
    "陈三聘",
    "东风寒绝。\n江城待得花枝发。\n欲知此夜碧天阔。"
  ],
  [
    "眼儿媚",
    "陈三聘",
    "酸。\n何人为我，丁宁驿使，来到江干。"
  ],
  [
    "眼儿媚",
    "石孝友",
    "何须著粉更施朱。\n元不在妆梳。\n寻常结束，珊珊环佩，短短裙襦。\n花羞柳妒空撩乱，冰雪做肌肤。\n而今便好，小名弄玉，小字琼奴。"
  ],
  [
    "眼儿媚",
    "石孝友",
    "愁云淡淡雨潇潇。\n暮暮复朝朝。\n别来应是，眉峰翠减，腕玉香销。\n小轩独坐相思处，情绪好无聊。\n一丛萱草，几竿修竹，数叶芭蕉。"
  ],
  [
    "临江仙",
    "石孝友",
    "一霎狂云惊雨过，月华恰到帘帷。\n槛前叠石翠参差。\n洞房相见处，灯火乍凉时。\n睡玉眠花愁夜短，匆匆共惜佳期。\n风梧不动酒醒迟。\n好同蝴蝶梦，飞上凤皇枝。"
  ],
  [
    "临江仙",
    "石孝友",
    "醉袖吟鞭行色里，帽檐低处风斜。\n晚山一半被云遮。\n残阳明远水，古木集栖鸦。\n暮去朝来缘底事，不如早早还家。\n曲屏深幌小窗纱。\n翠沾眉上柳，红揾脸边花。"
  ],
  [
    "临江仙",
    "石孝友",
    "买笑当歌何处好，小楼四面江山。\n玉梅枝上卸馀寒。\n雨随春到急，风向晚来颠。\n任自腰围都瘦损，肯教欢意阑珊。\n引杯相属莫留残。\n花如人竞好，人与月争圆。"
  ],
  [
    "临江仙",
    "石孝友",
    "枕上莺声初破睡，峭寒轻透帘帏。\n起来惆怅有谁知。\n雨狂风转急，揉损好花枝。\n薄幸别来春又老，等闲误却佳期。\n斜阳影里立多时。\n远山何事□，相对蹙修眉。"
  ],
  [
    "临江仙",
    "石孝友",
    "常记梦云楼上住，残灯影里迟留。\n依稀绿惨更红羞。\n露痕双脸泪，山样两眉愁。\n数片轻帆天际去，云涛烟浪悠悠。\n今宵独宿古江头。\n水腥鱼菜市，风碎荻花洲。"
  ],
  [
    "鹧鸪天",
    "石孝友",
    "收拾眉尖眼尾情。\n当筵相见便相亲。\n偷传翡翠歌中意，暗合鸳鸯梦里身。\n云态度，月精神。\n月流云散两无情。\n觉来一枕凄凉恨，不敢分明说向人。"
  ],
  [
    "鹧鸪天",
    "石孝友",
    "收拾眉尖眼尾情。\n夜来真个梦倾城。\n鸳鸯有底情难尽，蝴蝶无端梦易惊。\n愁一掬，月三更。\n绣帏应好睡轻盈。\n知他莫有相怜分，展转寻思直到明。"
  ],
  [
    "鹧鸪天",
    "石孝友",
    "别後应怜信息疏。\n西风几度到庭梧。\n夜来纵有鸳鸯梦，春去空馀蛱蝶图。\n烟树远，塞鸿孤。\n垂垂天影带平芜。\n凭谁写此相思曲，寄与冯川郑小奴。"
  ],
  [
    "鹧鸪天",
    "石孝友",
    "家在东湖湖上头。\n别来风月为谁留。\n落霞孤鹜齐飞处，南浦西山相对愁。\n真了了，好休休。\n莫教辜负菊花秋。\n浮云富贵何须羡，画饼声名肯浪求。"
  ],
  [
    "鹧鸪天",
    "石孝友",
    "花漏声乾月隐墙。\n灰迎晓透新阳。\n物情渐逐云容好，欢意偏随日脚长。\n山作鼎，玉为浆。\n寿杯丛处艳梅妆。\n醉乡路接华胥国，应梦朝天侍赭黄。"
  ],
  [
    "鹧鸪天",
    "石孝友",
    "玉烛调元黍律匀。\n迎长嘉节属芳辰。\n云如惜雨钩牵雪，梅不禁风漏泄春。\n天意好，物华新。\n偷闲赢取酒边身。\n太平朝野都无事，且与莺花作主人。"
  ],
  [
    "鹧鸪天",
    "石孝友",
    "一夜冰澌满玉壶。\n五更喜气动洪炉。\n门前桃李知麟集，庭下芝兰看鲤趋。\n泉脉动，草心苏。\n日长添得绣工夫。\n试询补衮弥缝手，真个曾添一线无。"
  ],
  [
    "鹧鸪天",
    "石孝友",
    "一别音尘两杳然。\n不堪虚度菊花天。\n惊秋远雁横斜字，噪晚哀蝉断续弦。\n好将息，恶姻缘。\n凉宵如水复如年。\n梦魂不怕风波险，飞过江西阿那边。"
  ],
  [
    "鹧鸪天",
    "石孝友",
    "屏障重重翠幕遮。\n兰膏烟暖篆香斜。\n相思树上双栖翼，连理枝头并蒂花。\n凤髻，乌纱。\n云慵雨困兴无涯。\n个中赢取平生事，兔走乌飞一任他。"
  ],
  [
    "卜算子",
    "石孝友",
    "人自蕊宫来，微步香云拥。\n小试樽前白雪歌，叶叶秋声动。\n一剪艳波横，两点愁山重。\n收拾眉尖眼尾情，作个鸳鸯梦。"
  ],
  [
    "卜算子",
    "石孝友",
    "见也如何暮。\n别也如何遽。\n别也应难见也难，後会难凭据。\n去也如何去。\n住也如何住。\n住也应难去也难，此际难分付。"
  ],
  [
    "卜算子",
    "石孝友",
    "折得月中枝，坐惜青春老。\n及至归来能几时，又踏关山道。\n满眼秋光好。\n相见应须早。\n若趁重阳不到家，只怕黄花笑。"
  ],
  [
    "卜算子",
    "石孝友",
    "冷蕊閟红香，瘦节攒苍玉。\n更著堂堂十八翁，取友三人足。\n惜此岁寒姿，移向屏山曲。\n纸帐熏炉结胜缘，故伴仙郎宿。"
  ],
  [
    "鹧鸪天",
    "石孝友",
    "露叶披残露颗传。\n明星著地月流天。\n不辞独赏穷今夜，应为相逢忆去年。\n辜窈窕，负蝉娟。\n谁知两处照孤眠。\n娥不怕离人怨，有甚心情独自圆。"
  ],
  [
    "鹧鸪天",
    "石孝友",
    "万里羁孤困一箪。\n平头四十误儒冠。\n舜弦广播薰风暖，邹律潜消黍谷寒。\n楼谩倚，剑休弹。\n看君行复上金銮。\n凤池波里求馀润，肆泥中岂久蟠。"
  ],
  [
    "渔家傲",
    "石孝友",
    "射虎将军搴绣帽。\n西园公子南山豹。\n共跨龙媒衔凤沼。\n风色好。\n宫花御柳迎人笑。\n剑履醒醒天日表。\n集英殿下春来早。\n双鹗盘空擎百鸟。\n归来了。\n蓝袍锦水光相照。"
  ],
  [
    "渔家傲",
    "石孝友",
    "夜半潮声来枕上。\n击残梦破惊魂荡。\n见说钱塘雄气象。\n披衣望。\n碧波堆里排银浪。\n月影徘徊天滉漾。\n金戈铁马森相向。\n洗尽尘根磨业障。\n增豪放。\n从公笔力诗词壮。"
  ],
  [
    "醉落魄・一斛珠",
    "石孝友",
    "友莺梦蝶。\n寻花问柳深相结。\n教春去後群芳歇。\n零落朋游，辜负好时节。\n眼边愁绪多于发。\n迢迢一水通吴越。\n旧欢新恨都休说。\n坐暖残红，沈醉碧天阔。"
  ],
  [
    "醉落魄・一斛珠",
    "石孝友",
    "鸾孤凤只。\n而今怎忍轻抛掷。\n知他别後谁怜惜。\n一味恓惶，辜负我思忆。\n云山万叠烟波急。\n短书频寄征鸿翼。\n相逢後会知何日。\n去也奴哥，千万好将息。"
  ],
  [
    "醉落魄・一斛珠",
    "石孝友",
    "空庭草积。\n吹花风去春无迹。\n锁鸾深处应相忆。\n红染罗巾，颦损眉山碧。\n曲屏尘暗双鸂鶒。\n醉衾不暖炉烟湿。\n一帘暝色人孤寂。\n梦里灯残，心上雨声滴。"
  ],
  [
    "醉落魄・一斛珠",
    "石孝友",
    "红娇翠弱。\n怨人珠泪频偷落。\n归期莫负青笺约。\n雨断云销，总是初情薄。\n夜深秋气生帘幕。\n半衾依旧空闲却。\n故人何处孤舟泊。\n两岸秋声，一夜风涛恶。"
  ],
  [
    "丑奴儿・采桑子",
    "石孝友",
    "凌花镜里桃花笑，清影团团。\n月淡风寒。\n深夜移灯许细观。\n武陵溪上当时事，何处飞鸾。\n泪纸惊澜。\n飘尽红英不忍看。"
  ],
  [
    "西江月",
    "石孝友",
    "歌彻秋娘金缕，醉扳织女云车。\n而今谁复荐相如。\n拔剑茫然四顾。\n好景凭诗断送，闲愁著酒消除。\n镜中丝发莫惊呼。\n春满珠帘绣户。"
  ],
  [
    "西江月",
    "石孝友",
    "脉脉无端心事，厌厌不奈春酲。\n越罗衫薄峭寒轻。\n试问几番花信。\n万点风头柳絮，数声柳外啼莺。\n斜阳还傍小窗明。\n门掩黄昏人静。"
  ],
  [
    "鹧鸪天",
    "石孝友",
    "六十仙翁抱桂栽。\n果符吉梦诞英才。\n上天与降麒麟种。\n明月还生蚌蛤胎。\n华阁启，玳筵开。\n快呼玉手捧金罍。\n要知远地无功客，曾到高门作贺来。"
  ],
  [
    "踏莎行",
    "石孝友",
    "沈水销红，屏山掩素。\n锁窗醉枕惊眠处。\n芰荷香里散秋风，芭蕉叶上鸣秋雨。\n飞阁愁登，倚阑凝伫。\n孤鸿影没江天暮。\n行云懒寄好音来，断云暗逐斜阳去。"
  ],
  [
    "虞美人",
    "石孝友",
    "醉寻芳草城头路。\n底事频凝伫。\n丽谯直下小层楼。\n鸳瓦重重匀砌、几重愁。\n睡红颦翠春风面。\n咫尺无由见。\n从教笑语落檐楹。\n图得香闺依约、认郎声。"
  ],
  [
    "虞美人",
    "石孝友",
    "月娥弄影当窗照。\n疑是巫山晓。\n芙蓉帐里睡魂惊。\n浅拂轻匀犹恐、已天明。\n高楼未放梅花弄。\n却就鸳衾拥。\n舞腰纤瘦不禁春。\n姿意任郎撩乱、一梳云。"
  ],
  [
    "长相思",
    "石孝友",
    "你又痴。\n我又迷。\n到此痴迷两为谁。\n问天天怎知。\n长相思。\n极相思。\n愿得姻缘未尽时。\n今生重共伊。"
  ],
  [
    "长相思",
    "石孝友",
    "红依稀。\n绿依稀。\n寒勒花梢开较迟。\n蝶魂空自迷。\n怕人疑。\n使人疑。\n人道闲愁想未知。\n歌眉因甚低。"
  ],
  [
    "长相思",
    "石孝友",
    "蝶团飞。\n莺乱啼。\n陌上花开人未归。\n碧台歌舞稀。\n月入扉。\n风满帷。\n坐到黄昏人静时。\n清愁君不知。"
  ],
  [
    "长相思",
    "石孝友",
    "树槎牙。\n冰交加。\n冷艳疏疏瘦影斜。\n几枝梅花放。\n天一涯。\n语三叉。\n已是情多怨物华。\n那堪更忆家。"
  ],
  [
    "品令",
    "石孝友",
    "困无力。\n几度偎人，翠颦红湿。\n低低问、几时麽，道不远、三五日。\n你也自家宁耐，我也自家将息。\n蓦然地、烦恼一个病，教一个、怎知得。"
  ],
  [
    "点绛唇",
    "石孝友",
    "霁景澄秋，晚风吹尽朝来雨。\n夕阳烟树。\n万里山光暮。\n一带长川，自在流今古。\n人何处。\n月波横素。\n冷浸蒹葭浦。"
  ],
  [
    "点绛唇",
    "石孝友",
    "缓解罗裳，十分鸳履低腰素。\n冰香微度。\n一罅殷红露。\n风折芳莲，影落盆池去。\n多羞处。\n怕人偷觑。\n粉面频回顾。"
  ],
  [
    "点绛唇",
    "石孝友",
    "著意栽银，砌成叶叶莲花舫。\n醉霞摇荡。\n恰似凌波样。\n自笑平生，鲸吸洪波量。\n孤心赏。\n不如深幌。\n一搦酬千想。"
  ],
  [
    "点绛唇",
    "石孝友",
    "杨柳腰枝，春来尚怯铢衣重。\n眼波偷送。\n笑把花枝弄。\n雨帐云屏，一枕高唐梦。\n春情动。\n人娇纵。\n困钗横凤。"
  ],
  [
    "点绛唇",
    "石孝友",
    "醉倚危墙，望中归思生天际。\n山腰渚尾。\n几簇渔樵市。\n帆落西风，一段芦花水。\n八千里。\n锦书欲寄。\n新雁曾来未。"
  ],
  [
    "点绛唇",
    "石孝友",
    "日薄风迟，柳眠无力花枝妥。\n燕楼空锁。\n好梦谁惊破。\n寒食清明，又等闲都过。\n愁无那。\n泪珠频堕。\n洒尽相思颗。"
  ],
  [
    "玉楼春",
    "石孝友",
    "小桃破尽风前萼。\n草草年华闲过却。\n十分清瘦有谁知，一点相思无处著。\n书凭雁字应难托。\n花与泪珠相对落。\n万红千翠尽春光，若比此情犹自薄。"
  ],
  [
    "玉楼春",
    "石孝友",
    "春生泽国芳菲早。\n楼外墙阴闻语笑。\n东君著意到西园，点破施朱浑未了。\n楚云暮合吴天杳。\n天色沈沈云扰扰。\n洞门深闭月轮孤，不见当时张好好。"
  ],
  [
    "玉楼春",
    "石孝友",
    "风光澹沲云容粹。\n点染园林添况味。\n花间照夜簇红纱，柳外踏青摇彩旆。\n芳时不分空憔悴。\n抖擞愁怀赊乐事。\n罗衫一任尘泥，拼了通宵排日醉。"
  ],
  [
    "玉楼春",
    "石孝友",
    "扁舟破浪鸣双橹。\n岁晚客心分万绪。\n香红漠漠落梅村，愁碧萋萋芳草渡。\n汉皋失诚相误。\n楚峡云归无觅处。\n一天明月缺还圆，千里伴人来又去。"
  ],
  [
    "玉楼春",
    "石孝友",
    "井花暖处新阳动。\n节物撩人添倥偬。\n寒齑冰齿晕轻澌，败絮粟肌悭短梦。\n文章彻了成何用。\n闷拨炉灰窥饭瓮。\n寻思已得到春时，预把五穷连夜送。"
  ],
  [
    "玉楼春",
    "石孝友",
    "汉皇受禅新尧统。\n沼跃潜鱼仪舞凤。\n五云色备观台书，万世功成贤相用。\n江湖襟带蛮荆控。\n摩抚民劳输土贡。\n愿倾石尉望尘心，来献鲁侯难老颂。"
  ],
  [
    "玉楼春",
    "石孝友",
    "一阳不受群阴壅。\n残历行间冬破仲。\n云低吹白腊寒浓，梅小绽红春意重。\n湖山千里勤飞控。\n淑气冲融披水冻。\n笑携雨露洒民心，暗聚精神交帝梦。"
  ],
  [
    "玉楼春",
    "石孝友",
    "黄锺应律扶炎统。\n舜日迎长佳节用。\n娟娟芳意著花梢，盎盎暖香浮酒瓮。\n寿觞唤取纤纤捧。\n雨歇珠帘云绕栋。\n兴来且伴橘中仙，归去却联池上凤。"
  ],
  [
    "玉楼春",
    "石孝友",
    "台门瑞霭光阳动。\n人语鼓声沈汹汹。\n观风堂迥暗香飘，卷雨楼前寒翠拥。\n锋车促入承天宠。\n丹诏衔来须彩凤。\n五丝宫线日边长，看补岩廊龙衮缝。"
  ],
  [
    "西地锦",
    "石孝友",
    "回望玉楼金阙。\n正水遮山隔。\n风儿又起，雨儿又煞，好愁人天色。\n两岸荻花枫叶。\n争舞红吹白。\n中秋过也，重阳近也，作天涯行客。"
  ],
  [
    "朝中措",
    "石孝友",
    "乱山叠叠水泠泠。\n南北短长亭。\n客路如天杳杳，归心能地宁宁。\n春光荏苒花期，冷落酒伴飘零。\n鬓影黄边半白，烧痕黑处重青。"
  ],
  [
    "阮郎归",
    "石孝友",
    "烛花吹尽篆烟青。\n长波拍枕鸣。\n西风吹断雁鸿声。\n离人梦暗惊。\n乡思动，旅愁生。\n谁知此夜情。\n乱山重叠拥孤城。\n空江月自明。"
  ],
  [
    "浪淘沙",
    "石孝友",
    "好恨这风儿。\n催俺分离。\n船儿吹得去如飞。\n因甚眉儿吹不展，叵耐风儿。\n不是这船儿。\n载起相思。\n船儿若念我孤恓。\n载取人人篷底睡，感谢风儿。"
  ],
  [
    "忆秦娥",
    "石孝友",
    "秦楼月。\n秦娥本是秦宫客。\n秦宫客。\n梦云风韵，借仙标格。\n相从无计不如休，如今去也空相忆。\n空相忆。\n尊前欢笑，梦中寻觅。"
  ],
  [
    "菩萨蛮",
    "石孝友",
    "酒浓花艳秋波滑。\n舞馀腰素花枝活。\n相见又还休。\n不禁归去愁。\n醉衾成独拥。\n月冷知霜重。\n早是梦难成。\n梅花肠断声。"
  ],
  [
    "菩萨蛮",
    "石孝友",
    "雪香白尽江南陇。\n暖风绿到池塘梦。\n叠影上檐明。\n夜潮春水生。\n踏青何处去。\n杨柳桥边路。\n不见浣花人。\n汀洲空白苹。"
  ],
  [
    "菩萨蛮",
    "石孝友",
    "花销玉瘦斜平薄。\n舞衣宽尽腰如削。\n困甚不胜娇。\n乌云横鬓翘。\n双蛾颦浅黛。\n鸾镜愁空对。\n罗袖晚香寒。\n泪珠和粉弹。"
  ],
  [
    "江城子",
    "石孝友",
    "青青杨柳水边桥。\n水迢迢。\n柳摇摇。\n缓引离觞，频驻木兰桡。\n我是行人君是客，俱有恨，总无聊。\n冰澌波暖数琼瑶。\n舞情飙。\n拂春潮。\n一片别魂，销尽遣谁招。\n不似严阳山上雪，魂易尽，雪难消。"
  ],
  [
    "江城子",
    "石孝友",
    "相逢执手也踟蹰。\n立斯须。\n话区区。\n借问来时，曾见那人无。\n忍泪啼痕香不减，虽少别，忍轻辜。\n霜风摇落岁将徂。\n景凋疏。\n恨萦纡。\n过尽行云，我在与谁居。\n一掬归心飞不去，层浪叠，片蟾孤。"
  ],
  [
    "如梦令",
    "石孝友",
    "照水粉梅开尽。\n春残峭寒犹甚。\n秋气著人衣，斗帐玉儿生晕。\n那更。\n那更。\n帘外月斜风横。"
  ],
  [
    "如梦令",
    "石孝友",
    "风猎乱香如扫。\n又是粉梅开了。\n庭户锁残寒，梦断池塘春草。\n情悄。\n情悄。\n帘外数声啼鸟。"
  ],
  [
    "如梦令",
    "石孝友",
    "折寄陇头春信。\n香浅绿柔红嫩。\n插向鬓云边，添得几多风韵。\n但问。\n但问。\n管与玉容相称。"
  ],
  [
    "亭前柳",
    "石孝友",
    "有件遮，算好事、大家都知。\n被新冤家矍索後，没别底，似别底也难为。\n识尽千千并万万，那得恁、海底猴儿。\n这百十钱，一个泼性命，不分付、待分付与谁。"
  ],
  [
    "好事近",
    "石孝友",
    "幸自得人情，只是有些脾鳖。\n引杀俺时直甚，损我儿阴德。\n情知守定没乾休，乾休冤俺急。\n今夜这回除是，有翅儿飞得。"
  ],
  [
    "夜行船",
    "石孝友",
    "昨日特承传诲。\n欲相见、奈何无计。\n这场烦恼捻著嚎，晓夜价、求天祝地。\n教俺两下不存济。\n你莫却、信人调戏。\n若还真个肯收心，厮守著、快活一世。"
  ],
  [
    "夜行船",
    "石孝友",
    "漏水迢迢清夜。\n露华浓、洞房寒乍。\n愁人早是不成眠，奈无端、月窥窗罅。\n心心念念都绿那。\n被相思、闷损人也。\n冤家你若不知人，这欢娱、自今权罢。"
  ],
  [
    "茶瓶儿",
    "石孝友",
    "相对盈盈一水。\n多声价、开名得字。\n刚能见也还抛弃。\n负了万红千翠。\n留无计。\n来无计。\n□□□、成何况味。\n而今若没些儿事。\n却枉了、做人一世。"
  ],
  [
    "西江月",
    "石孝友",
    "拽尽风流露布，筑成烦恼根基。\n早知恁地浅情时。\n枉了教人恁地。\n惜你十分撋就，把人一味禁持。\n这回断了更相思。\n比似人间没你。"
  ],
  [
    "清平乐",
    "石孝友",
    "恼花风雨。\n断送春将暮。\n底死留春春不住。\n那更送春归去。\n今朝且赋归与。\n明年春满皇都。\n共泛桃花锦浪，与君同醉西湖。"
  ],
  [
    "清平乐",
    "石孝友",
    "天涯重九。\n独对黄花酒。\n醉拈黄花和泪嗅。\n忆得去年携手。\n去年同醉流霞。\n醉中折尽黄花。\n还是黄花时候，去年人在天涯。"
  ],
  [
    "清平乐",
    "石孝友",
    "见时怜惜。\n不见时思忆。\n花柳光阴都瞬息。\n□把光阴虚掷。\n才郎妾貌相当。\n有些似欠商量。\n看你忔憎模样，更须著我心肠。"
  ],
  [
    "清平乐",
    "石孝友",
    "醉红宿翠。\n髻亸乌云坠。\n管是夜来不得睡。\n那更今朝早起。\n春风满搦腰枝。\n阶前小立多时。\n恰恨一番雨过，想应湿透鞋儿。"
  ],
  [
    "清平乐",
    "石孝友",
    "山明水嫩。\n潇洒桐庐郡。\n极目风烟无限景。\n说也如何得尽。\n自怜俗状尘容。\n几年断梗飘蓬。\n借使严陵知道，祗应笑问东风。"
  ],
  [
    "清平乐",
    "石孝友",
    "霁光摇目。\n春入郊原绿。\n残雪压枝堆烂玉。\n时闻枝间蔌蔌。\n瘦藤细履平沙。\n醉中一任欹斜。\n落日数声啼鸟，香风满路梅花。"
  ],
  [
    "一翦梅",
    "石孝友",
    "萍水相逢无定居。\n同在他乡，又问征途。\n离歌声里客心孤。\n花尽园林，水满江湖。\n烟树微茫带岸蒲。\n何处长沙，何处洪都。\n要知安稳到家无。\n千里征鸿，一纸来书。"
  ],
  [
    "浣溪沙",
    "石孝友",
    "宿醉离愁慢髻鬟。\n绿残红豆忆前欢。\n锦江春水寄书难。\n红袖时笼金鸭暖，小楼吹彻玉笙寒。\n为谁和泪倚阑干。"
  ],
  [
    "浣溪沙",
    "石孝友",
    "柳岸梅溪春又生。\n风枝斜里雪枝横。\n空牵归兴惹离情。\n灰尽寸心犹自热，泪承双睫不能晴。\n梦云楼隔豫章城。"
  ],
  [
    "浣溪沙",
    "石孝友",
    "迎客西来送客行。\n堆堆历历短长亭。\n人残酒不能醒。\n烟染暮山浮紫翠，霜凋秋叶复丹青。\n凭谁图写入银屏。"
  ],
  [
    "浣溪沙",
    "石孝友",
    "几曲屏山数幅波。\n雁声斜带夕阳过。\n卸帆聊醉菊花坡。\n旅枕梦魂归路远，秋江风紧夜寒多。\n薄情还解忆人麽。"
  ],
  [
    "谒金门",
    "石孝友",
    "归不去。\n归去又还春暮。\n洞里小桃音信阻。\n几番风更雨。\n相伴竹筇芒履。\n穿尽松溪花坞。\n早是行人贪道路。\n声声闻杜宇。"
  ],
  [
    "谒金门",
    "石孝友",
    "云树直。\n雨歇半空犹湿。\n山影插尖高几尺。\n依依衔落日。\n远岸双飞鸂鶒。\n一水无情自碧。\n飒飒白苹风正急。\n断肠人独立。"
  ],
  [
    "谒金门",
    "石孝友",
    "春睡重。\n睡起烟销鸾凤。\n著雨柳绵吹易动。\n风帘花影弄。\n过雁空劳目送。\n纵有音书何用。\n有意相思无意共。\n不如休做梦。"
  ],
  [
    "谒金门",
    "石孝友",
    "风又雨。\n断送残春归去。\n人面桃花在何处。\n绿阴空满路。\n立马垂杨官渡。\n一寸柔肠万缕。\n回首碧云迷洞府。\n杜鹃啼日暮。"
  ],
  [
    "谒金门",
    "石孝友",
    "山雨绝。\n山重冷如冰雪。\n窗外芭蕉三两叶。\n影排窗上月。\n醉枕惊回蝴蝶。\n好梦无人共说。\n心事悠悠芳草歇。\n不眠听鼠啮。"
  ],
  [
    "杏花天",
    "石孝友",
    "把杯莫唱阳关曲。\n行客去、居人恨局。\n屏山似展江如簇。\n不见尊前醉玉。\n鹃啼处、怨声裂竹。\n问後夜、兰舟那宿。\n帛书早系征鸿足。\n肠断弦孤怎续。"
  ],
  [
    "南歌子",
    "石孝友",
    "蚁酒浮明月，鲸波泛落星。\n春花秋叶几飘零。\n只有庐山君眼、向人青。\n明日非今日，长亭更短亭。\n不辞一饮尽双瓶。\n争奈秋风江口、酒初醒。"
  ],
  [
    "南歌子",
    "石孝友",
    "草色裙腰展，冰容水镜开。\n又还春事破寒来。\n一夜东风吹绽、後园梅。\n糯瓮香酿，熏炉续麝煤。\n休惊节物暗相催。\n赢取大家沈醉、探春杯。"
  ],
  [
    "南歌子",
    "石孝友",
    "凤髻斜分翠，鸳鞋小砑红。\n东君著意绮罗丛。\n最好一枝特地、怨春风。\n懊恨无情语，娇羞忍笑容。\n相看疑是梦魂中。\n怕逐飞云归去、断行踪。"
  ],
  [
    "南歌子",
    "石孝友",
    "畴昔飞鸾侣，而今断雁行。\n西风岭外下斜阳。\n无赖一钩新月、挂人肠。\n双泪沾襟袖，孤灯对客床。\n枕馀衾剩只残香。\n别得娇痴不睡、也思量。"
  ],
  [
    "南歌子",
    "石孝友",
    "春浅梅红小，山寒岚翠薄。\n斜风吹雨入帘幕。\n梦觉南楼呜咽、数声角。\n歌酒工夫懒，别离情绪恶。\n舞衫宽尽不堪著。\n若比那回相见、更消削。"
  ],
  [
    "南歌子",
    "石孝友",
    "乱絮飘晴雪，残花绣地衣。\n西园歌舞骤然稀。\n只有多情蝴蝶、作团飞。\n旧事深琴怨，新愁减带围。\n倚楼凝望更依依。\n怕见一天风雨、卷春归。"
  ],
  [
    "武陵春",
    "石孝友",
    "走去走来三百里，五日以为期。\n六日归时已是疑。\n应是望归时。\n鞭个马儿归去也，心急马行迟。\n不免相烦喜鹊儿。\n先报那人知。"
  ],
  [
    "好事近",
    "石孝友",
    "微雨洒芳尘，酝造可人春色。\n闻道梦云楼外，正小桃花发。\n殷勤留取最繁枝，樽前待闲折。\n准拟乱红深处，化一双蝴蝶。"
  ],
  [
    "减字木兰花",
    "石孝友",
    "新荷小小。\n比目鱼儿翻翠藻。\n小小新荷。\n点破清光景趣多。\n青青半卷。\n一寸芳心浑未展。\n待得园时。\n罩定鸳鸯一对儿。"
  ],
  [
    "减字木兰花",
    "石孝友",
    "空阶雨过。\n细草摇摇光入座。\n斜日多情。\n恋恋幽窗故故明。\n沈吟无语。\n立遍梧桐庭下树。\n病叶先秋。\n零乱风前片段愁。"
  ],
  [
    "减字木兰花",
    "石孝友",
    "角声催晓。\n斗帐美人初梦觉。\n黛浅妆残。\n清瘦花枝不奈寒。\n匆匆睡起。\n冷落馀香栖翠被。\n何处阳台。\n雨散云收犹未来。"
  ],
  [
    "柳梢青",
    "石孝友",
    "云髻盘鸦。\n眉山远翠，脸晕微霞。\n燕子泥香，鹅儿酒暖，曾见来那。\n秋光已著黄花。\n又恰恨、尊前见他。\n越样风流，恼人情意，真个冤家。"
  ],
  [
    "乌夜啼",
    "石孝友",
    "潇湘雨打船篷。\n别离中。\n愁见拍天沧水、搅天风。\n留不住。\n终须去。\n莫匆匆。\n後夜一尊何处、与谁同。"
  ],
  [
    "愁倚阑・春光好",
    "石孝友",
    "人好远，路能长。\n奈思量。\n更放晚来些小雨，做新凉。\n衰草低衬斜阳。\n斜阳外、水冷云黄。\n借使有肠须断尽，况无肠。"
  ],
  [
    "愁倚阑・春光好",
    "石孝友",
    "淮水阔，楚山长。\n恨难量。\n不道愁离人独夜，更天凉。\n佳节虚过重阳。\n更篱下、折尽疏黄。\n看取清溪三百曲，是回肠。"
  ],
  [
    "更漏子",
    "石孝友",
    "吟鞭，欹醉帽。\n行尽关山古道。\n霜满地，水平田。\n雁儿声在天。\n北沙门，南浦岸。\n望得眼穿肠断。\n桐树巷，梦云楼。\n玉儿应也愁。"
  ],
  [
    "更漏子",
    "石孝友",
    "烛销红，窗送白。\n冷落一衾寒色。\n鸡唤起，马驰行。\n月昏衣上明。\n酒香唇，妆印臂。\n竟夜人人共睡。\n魂蝶乱，梦鸾孤。\n知他睡稳无。"
  ],
  [
    "木兰花・玉楼春",
    "石孝友",
    "阳关声里催行色。\n马惜离群人惜别。\n入怀风月记衔杯，迎步溪山供散策。\n阴飙断渡江吹白。\n晴壑吞云天放碧。\n悬知诗兴满归途，三四野梅开的砾。"
  ],
  [
    "木兰花・玉楼春",
    "石孝友",
    "寻春误入桃源洞。\n草草幽欢聊与共。\n牢笼风月此时情，做造溪山今夜梦。\n柳蹊未放金丝弄。\n梅径已经香雪冻。\n春愁离恨重於山，不信马儿驼得动。"
  ],
  [
    "踏莎行",
    "石孝友",
    "钗凤摇金，髻螺分翠。\n铢衣稳束宫腰细。\n绿柔红小不禁风，海棠无力贪春睡。\n剪水精神，怯春情意。\n霓裳一曲当时事。\n五陵年少本多情，为何特地添憔悴。"
  ],
  [
    "行香子",
    "石孝友",
    "你也娇痴。\n我也狂迷。\n望今生、永不分离。\n如何别後，三换梅枝。\n是好相知，不相见，只相思。\n良辰美景，赏心乐事，□□□负我辜伊。\n凤弦再续，鸾鉴重窥。\n且等些时，说些子，做些儿。"
  ],
  [
    "画堂春",
    "石孝友",
    "寒蛩切切响空帷。\n断肠风叶霜枝。\n凤楼何处雁书迟。\n空数归期。\n□□沈腰春瘦，却成宋玉秋悲。\n又还辜负菊花时。\n没个人知。"
  ],
  [
    "摊破浣溪沙・山花子",
    "石孝友",
    "落日秋风岭上村。\n全稀过雁少行人。\n正是悲伤愁绝处，更黄昏。\n漠漠野烟生碧树，漫漫衰草际黄云。\n借使昔人行到此，也销魂。"
  ],
  [
    "燕归梁",
    "石孝友",
    "楼外春风桃李阴。\n记一笑千金。\n翠眉山敛眼波侵。\n情滴滴、怨深深。\n当初见了，而今别後，算此恨难禁。\n与其向後两关心。\n又何似、□而今。"
  ],
  [
    "望江南・忆江南",
    "石孝友",
    "山又水，云带风湾。\n断雁飞时天拍水，乱鸦啼处日衔山。\n疑在画图间。\n人渐远，游子损朱颜。\n别泪空沾双袖湿，春心不放两眉间。\n此去几时还。"
  ],
  [
    "青玉案",
    "石孝友",
    "征鸿过尽秋容谢。\n卷离恨、还东下。\n剪剪霜风落平野。\n溪山掩映，水烟摇曳，几簇渔樵舍。\n芙蓉城里人如画。\n春伴春游夜转夜。\n别後知他如何也。\n心随云乱，眼随天断，泪逐长江泻。"
  ],
  [
    "蝶恋花",
    "石孝友",
    "别後相思无限忆。\n欲说相思，要见终无计。\n拟写相思持送似。\n如何尽得相思意。\n眼底相思心里事。\n纵把相思，写尽凭谁寄。\n多少相思都做泪。\n一齐泪损相思字。"
  ],
  [
    "蝶恋花",
    "石孝友",
    "寒卸园林春已透。\n红著溪梅，绿染前堤柳。\n见个人人今感旧。\n引杯相属蒲塘酒。\n金缕歌中眉黛皱。\n多少闲愁，借与伤春瘦。\n明日马蹄浮野秀。\n柳颦梅惨空回首。"
  ],
  [
    "蝶恋花",
    "石孝友",
    "薄幸人人留不住。\n杨柳花时，还是成虚度。\n一枕梦回春又去。\n海棠吹落胭脂雨。\n金鸭未销香篆吐。\n断尽柔肠，看取沈烟缕。\n独上危楼凝望处。\n西山暝色连南浦。"
  ],
  [
    "千秋岁",
    "石孝友",
    "春工领略。\n点破群花萼。\n对流景，伤沦落。\n踏青心缕懒，病酒情怀恶。\n无奈处，东风故故吹帘幕。\n腕玉宽金约。\n一去音容邈。\n鱼与雁，应难托。\n从前多少事，不忍思量著。\n心撩乱，斜阳影在栏干角。"
  ],
  [
    "传言玉女",
    "石孝友",
    "雪压梅梢，金袅柳丝轻敛。\n锦宫春早，乍风和日暖。\n华国翠路，九陌绮罗香满。\n连空灯火，满城弦管。\n月射西楼，更交光照夜宴。\n万人拥路，指鳌山共看。\n花旗翠帽，到处朱帘高卷。\n归时常是，漏残银箭。"
  ],
  [
    "感皇恩",
    "韩玉",
    "远柳绿含烟，土膏才透。\n云海微茫露晴岫。\n故乡何在，梦寐草堂溪友。\n旧时游赏处，谁携手。\n尘世利名，於身何有。\n老去生涯殢樽酒。\n小桥流水，一树雪香瘦。\n故人今夜月，相思否。"
  ],
  [
    "一剪梅・一翦梅",
    "韩玉",
    "镜里新妆镜外情。\n小眉幽恨，浅绿低横。\n只怨闲纵绣鞍尘。\n不道天涯，萦绊归程。\n梦里兰闺相见惊。\n玉香花瘦，春艳盈盈。\n觉来欹枕转愁人。\n门外潇潇，风雨三更。"
  ],
  [
    "西江月",
    "韩玉",
    "捍拨声传酒绿，蔷薇面衬宫黄。\n娇波斜入鬓云长。\n眉与春山一样。\n潇洒不禁疏瘦，低回犹似思量。\n换花梨叶晚阴凉。\n说与三年梦想。"
  ],
  [
    "临江仙",
    "韩玉",
    "月是银釭溪是镜，云霓与作衣裳。\n夜寒独立竹篱傍。\n妆成那待粉，笑罢自生香。\n自古佳人多薄命，枉教傲雪凌霜。\n从来林下异闺房。\n何须三弄笛，方断九回肠。"
  ],
  [
    "番枪子",
    "韩玉",
    "莫把团扇双鸾隔。\n要看玉溪头、春风客。\n妙处风骨潇闲，翠罗金缕瘦宜窄。\n转面两眉攒、青山色。\n到此月想精神，花似秀质。\n待与不清狂、如何得。\n奈向难驻朝云，易成春梦恨又积。\n送上七香车春草碧。"
  ],
  [
    "清平乐",
    "韩玉",
    "梅花照雪。\n浑似人清绝。\n香叠绀螺双背结。\n曾侍霓旌降节。\n如今却向尘寰。\n棋中寄个清闲。\n纵使阿郎多病，也须偷画春山。"
  ],
  [
    "减字木兰花",
    "韩玉",
    "香檀素手。\n缓理新词来伴酒。\n音调凄凉。\n便是无情也断肠。\n莫歌杨柳。\n记得渭城朝雨後。\n客路茫茫。\n几度东风春草长。"
  ],
  [
    "行香子",
    "韩玉",
    "一剪梅花，一见销魂。\n况溪桥、雪里前村。\n香传细蕊，春透灵根。\n更水清冷，云黯淡，月黄昏。\n幽过溪兰，清胜山矾。\n对东风、独立无言。\n霜寒塞垒，风净谯门。\n听角声悲，笛声怨，恨难论。"
  ],
  [
    "太常引",
    "韩玉",
    "荒山连水水连天。\n忆曾上、桂江船。\n风雨过吴川。\n又却在、潇湘岸边。\n不堪追念，浪萍踪迹，虚度夜如年。\n风外晓钟传。\n尚独对、残灯未眠。"
  ],
  [
    "太常引",
    "韩玉",
    "东城归路水云间。\n几曾放、梦魂闲。\n何日整归鞍。\n又人对、西风凭栏。\n温柔情性，系怀伤感，欲诉诉应难。\n愁聚两眉端。\n又叠起、千山万山。"
  ],
  [
    "且坐令",
    "韩玉",
    "闲院落。\n误了清明约。\n杏花雨过胭脂绰。\n紧了秋千索。\n斗草人归，朱门悄掩，梨花寂寞。\n书万纸、恨凭谁托。\n才封了、又揉却。\n冤家何处贪欢乐。\n引得我心儿恶。\n怎生全不思量著。\n那人人情薄。"
  ],
  [
    "风入松",
    "韩玉",
    "柳阴亭院杏梢长。\n依约巫阳。\n凤箫已远秦楼在，水沈烟暖馀香。\n临镜舞鸾窥沼，倚筝飞雁辞行。\n醉边人去自凄凉。\n泪眼愁肠。\n断云残雨当年事，到而今、好处难忘。\n两袖晓风花陌，一帘夜雨兰堂。"
  ],
  [
    "鹧鸪天",
    "韩玉",
    "披拂芝兰便断金。\n顿成南北岂胜任。\n三年尊酒半生话，千里云山一寸心。\n休怅望，莫登临。\n梦魂何处不相寻。\n柔肠欲问愁多少，未比湘江烟水深。"
  ],
  [
    "鹧鸪天",
    "韩玉",
    "爱日烘晴旬日间。\n谩邀朋辈为跻攀。\n无穷望眼无穷恨，不尽长江不尽山。\n星点点，月团团。\n倒流河汉入杯盘。\n饱吟风月三千首，寄与吴姬忍泪看。"
  ],
  [
    "生查子",
    "韩玉",
    "裙拖簇石榴，髻绾偏荷叶。\n头上短金钗，轻重还相压。\n轻颦月入眉，浅笑花生颊。\n夫婿不风流，取次看承别。"
  ],
  [
    "卜算子",
    "韩玉",
    "杨柳绿成阴，初过寒食节。\n门掩金铺独自眠，那更逢寒夜。\n强起立东风，惨惨梨花谢。\n何事王孙不早归，寂寞秋千月。"
  ],
  [
    "霜天晓月",
    "韩玉",
    "竹篱茅屋。\n一树扶疏玉。\n客里十分清绝，有人在、江南北。\n伫目。\n诗思促。\n翠袖倚修竹。\n不是月媒风聘，谁人与、伴幽独。"
  ],
  [
    "鹧鸪天",
    "熊可量",
    "清晓南窗笑语喧。\n今朝生日胜从前。\n鹤吞沆瀣神逾爽，松饱风霜节更坚。\n调气马，殖心田。\n几曾佞佛与夸仙。\n戏衫脱了浑无累，快活人间百十年。"
  ],
  [
    "南柯子・南歌子",
    "苏十能",
    "江水粼粼碧，云山叠叠奇。\n平生心事一钩丝。\n便是壶中日月、更何疑。\n文叔今方贵，君房素自痴。\n洛阳尘土涴人衣。\n争似归来双足、踏涟漪。"
  ],
  [
    "玉楼春",
    "朱景文",
    "玉阶琼室冰壶帐。\n恁地水晶帘不上。\n儿家住处隔红尘，云气悠扬风淡荡。\n有时闲把兰舟放。\n雾鬓风鬟乘翠浪。\n夜深满载月明归，画破琉璃千万丈。"
  ],
  [
    "赤枣子",
    "游九言",
    "河汉澈，碧霄晴。\n九华仙子到凡尘。\n凉夜山头吹玉笛，纤云卷尽月分明。"
  ],
  [
    "赤枣子",
    "游九言",
    "香露湿，草晶荧。\n起看大地粲瑶琼。\n下界千门人寂寂，空山夜静海波声。"
  ],
  [
    "赤枣子",
    "游九言",
    "仙子去，眇云程。\n天香杳杳佩环清。\n回望九州烟雾日，千山月落影纵横。"
  ],
  [
    "鹊桥仙",
    "刘光祖",
    "相逢一笑，又成相避，南雁归时霜透。\n明朝人在短亭西，看舞袖、双双行酒。\n歌声此处，秋声何处，几度乱愁搔首。\n如何不寄一行书，有万绪、千端别後。"
  ],
  [
    "昭君怨",
    "刘光祖",
    "人在醉乡居住。\n记得旧曾来去。\n疏雨听芭蕉。\n梦魂遥。\n惆怅柳烟何处。\n目送落霞江浦。\n明夜月当楼。\n照人愁。"
  ],
  [
    "江城子",
    "刘光祖",
    "十分雪意却成霜。\n暮云黄。\n月微茫。\n只有梅花，依旧吐幽芳。\n还喜无边春信漏，疏影下，觅浮香。\n才清端是紫薇郎。\n别鹓行。\n忆宫墙。\n夜半胡为，人与月交相。\n君合召归吾老矣，月随去，照西厢。"
  ],
  [
    "长相思",
    "刘光祖",
    "玉尊凉。\n玉人凉。\n若听离歌须断肠。\n休教成鬓霜。\n画桥西，画桥东。\n有泪分明清涨同。\n如何留醉翁。"
  ],
  [
    "临江仙",
    "刘光祖",
    "小院回廊春寂寂，晚来独自闲行。\n画帘东畔碧云生。\n也知无雨，空滴枕边声。\n一簇小桃开又落，低头拾取红英。\n东风相送忘相迎。\n梨花寒食，到得锦宫城。"
  ],
  [
    "临江仙",
    "刘光祖",
    "我似万山千里外，悠然一片归云。\n宫衔犹自带云云。\n谁知前进士，已是故将军。\n闲坐闲行闲饮酒，闲拈闲字闲文。\n诸公留我笑纷纷。\n一枝簪宝髻，六幅舞罗裙。"
  ],
  [
    "踏莎行",
    "刘光祖",
    "扫径花零，闭门春晚。\n恨长无奈东风短。\n起来消息探荼縻，雪条玉蕊都开遍。\n晚月魂清，夕阳香远。\n故山别後谁拘管。\n多情於此更情多，一枝嗅罢还重拈。"
  ],
  [
    "醉落魄・一斛珠",
    "刘光祖",
    "春风开者。\n一时还共春风谢。\n柳条送我今槐夏。\n不饮香醪，孤负人生也。\n曲塘泉细幽琴写。\n胡床滑簟应无价。\n日迟睡起帘钩挂。\n何不归欤，花竹秀而野。"
  ],
  [
    "小重山",
    "赵蕃",
    "何地无溪祗欠人。\n有翁年八十，住其滨。\n直钩元不事丝缗。\n优游尔，聊以遂吾身。\n陶令赋归辰。\n未尝轻出入，犯风尘。\n江洲太守独情亲。\n庐山醉，谁主复谁宾。"
  ],
  [
    "菩萨蛮",
    "赵蕃",
    "鸡声茅店饮残月。\n板桥人迹霜如雪。\n此是古人诗。\n身经老忘之。\n君行当此境。\n令我昏成醒。\n乘月犯霜来。\n诗真误尔哉。"
  ],
  [
    "失调名",
    "赵蕃",
    "春浦雪，涧泉梅。"
  ],
  [
    "望江南・忆江南",
    "何令修",
    "登龙脊，抚剑一长歌。\n巫峡峰高腾凤鹤，夔门波阔失蛟鼍。\n东望意如何。"
  ],
  [
    "玉楼春",
    "马子严",
    "南枝又觉芳心动。\n慰我相思情味重。\n陇头何处寄将书，香发有时疑是梦。\n谁家横笛成三弄。\n吹到幽香和梦送。\n觉来知不是梅花，落寞岁寒谁与共。"
  ],
  [
    "桃源忆故人",
    "马子严",
    "几年闲作园林主。\n未向梅花著语。\n雪後又开半树。\n风递幽香去。\n断魂不为花间女。\n枝上青禽□诉。\n我是西湖处士。\n长恨芳时误。"
  ],
  [
    "十拍子・破阵子",
    "马子严",
    "点缀莫窥天巧，名称却道人为。\n香酝蜜脾分几点，色映乌云倚一枝。\n遥看步赏迟。\n映水不嫌疏影，娇春也自同时。\n红树落残风自暖，塞管声长晓更催。\n此时知不知。"
  ],
  [
    "天仙子",
    "马子严",
    "白玉为台金作盏。\n香是江梅名阆苑。\n年时把酒对君歌，歌不断。\n杯无算。\n花月当楼人意满。\n翘戴一枝蝉影乱。\n乐事且随人意换。\n西楼回首月明中，花已绽。\n人何远。\n可惜国香天不管。"
  ],
  [
    "青门引・青门饮",
    "马子严",
    "手种团团玉。\n香趁日晴初熟。\n金刀错落晓霜寒，十分风味，独向暑天足。\n唐君去後云空谷。\n异事传流俗。\n刀圭倘是神仙药，地皮卷尽犹飞肉。"
  ],
  [
    "朝中措",
    "马子严",
    "龙荪晚颖破苔纹。\n英气欲凌云。\n深处未须留客，春风自掩柴门。\n蒲团宴坐，轻敲茶臼，细扑炉熏。\n弹到琴心二叠，鹧鸪啼傍黄昏。"
  ],
  [
    "临江仙",
    "马子严",
    "人意舒闲春事到，徐徐弄日微云。\n翠鬟飞绕蛾群。\n烟横沽酒市，风转落梅村。\n岁事一新人半旧，相逢际晚醺醺。\n花间亭馆柳间门。\n除风雨外，排日醉红裙。"
  ],
  [
    "贺圣朝",
    "马子严",
    "游人拾翠不知远。\n被子规呼转。\n红楼倒影背斜阳，坠几声弦管。\n荼䕷香透，海棠红浅。\n恰平分春半。\n花前一笑不须悭，待花飞休怨。"
  ],
  [
    "海棠春",
    "马子严",
    "柳腰暗怯花风弱。\n红映秋千院落。\n归逐燕儿飞，斜撼真珠箔。\n满林翠叶胭脂萼。\n不忍频频觑著。\n护取一庭春，莫弹花间鹊。"
  ],
  [
    "鹧鸪天",
    "马子严",
    "睡鸭俳徊烟缕长。\n日高春困不成妆。\n步草色金莲润，拈断花玉笋香。\n轻洛浦，笑巫阳。\n锦纹亲织寄檀郎。\n儿家闭户藏春色，戏蝶游蜂不敢狂。"
  ],
  [
    "阮郎归",
    "马子严",
    "清明寒食不多时。\n香红渐渐稀。\n番腾妆束闹苏堤。\n留春春怎知。\n花褪雨，絮沾泥。\n凌波寸不移。\n三三两两叫船儿。\n人归春也归。"
  ],
  [
    "锦缠道",
    "马子严",
    "雨过园林，触处落红凝绿。\n正桑叶、齐如沃。\n娇羞只恐人偷目。\n背立墙阴，慢展纤纤玉。\n听鸠啼几声，耳边相促。\n念蚕饥、四眠初熟。\n劝路旁、立马莫踟躇，是那里唱道秋胡曲。"
  ],
  [
    "感皇恩",
    "马子严",
    "深约海棠开，一庭儿女。\n共插满头笑相语。\n入春准备了，到今朝团聚。\n近来都不怕，风和雨。\n一个一杯，君山绿醑。\n何必贪多似彭祖。\n但须看遍，子生孙孙生子。\n便年年拼一醉，花前舞。"
  ],
  [
    "浪淘沙",
    "马子严",
    "娇额尚涂黄。\n不久时妆。\n十分轻脆奈风霜。\n几度细腰寻得蜜，错认蜂房。\n东阁久凄凉。\n江路悠长。\n休将颜色较芬芳。\n无奈花间真若伪，赖有幽香。"
  ],
  [
    "苏幕遮",
    "马子严",
    "地偏灵，天应瑞。\n簇簇银花，团绕真珠蕊。\n金阕玉楼分十二。\n要伴姮娥，与月循环睡。\n月如花，花表岁。\n人到闰年，添个真奇异。\n不许扬州夸间气。\n昨夜春风，吹送柴门里。"
  ],
  [
    "风入松",
    "赵师侠",
    "溪山佳处是湘中。\n今古言同。\n平林远岫浑如画，更渔村、返照斜红。\n两岸荻风策策，一江秋水溶溶。\n苍涯石壁景尤雄。\n人自西东。\n利名汩没黄尘里，又那知、清胜无穷。\n何日轻蓑笠，持竿独钓西风。"
  ],
  [
    "凤凰阁",
    "赵师侠",
    "正薰风初扇，雨细梅黄暑溽。\n并摇双桨去程速。\n那更黄流浩淼，白浪如屋。\n动归思、离愁万斛。\n平生奇观，颇快江山寓目。\n日斜云定晚风熟。\n白鹭飞来，点破一川明绿。\n展十幅、潇湘画轴。"
  ],
  [
    "蝶恋花",
    "赵师侠",
    "柳眼窥春春渐吐。\n又是东风，摇曳黄金树。\n宜入新春闻好语。\n一犁处处催耕雨。\n未有花须金缕缕。\n醉梦悠扬，似蝶翩跹舞。\n一枕仙游何处去。\n觉来依旧江南住。"
  ],
  [
    "蝶恋花",
    "赵师侠",
    "春到园林能几许。\n昨夜疏疏，过却催花雨。\n暖日晴岚原上路。\n雕鞍暂系芳菲树。\n仙洞同游皆胜侣。\n翻忆年时，醉里曾寻句。\n要与龙江春作主。\n翩然又趁东风去。"
  ],
  [
    "蝶恋花",
    "赵师侠",
    "剪剪西风催碧树。\n乱菊残荷，节物惊秋暮。\n绿叶红苞迎晓露。\n锦屏绣幄围芳圃。\n尘世鸾骖那肯驻。\n尚忆层城，仙苑飞琼侣。\n能共牡丹争几许。\n惜花对景聊为主。"
  ],
  [
    "蝶恋花",
    "赵师侠",
    "百叠霜罗香蕊细。\n袅袅垂铃，缀簇黄金碎。\n独占九秋风露里。\n芳心不与群英比。\n采采东篱今古意。\n秀色堪餐，更惹兰膏腻。\n不用南山横紫翠。\n悠然消得因花醉。"
  ],
  [
    "蝶恋花",
    "赵师侠",
    "剪水凌虚飞雪片。\n认得清香，雪树深深见。\n傅粉凝酥明玉艳。\n含章檐下春风面。\n照影溪桥情不浅。\n羌管声中，叠恨传幽怨。\n陇首人归芳信断。\n万重云水江南远。"
  ],
  [
    "蝶恋花",
    "赵师侠",
    "夜雨鸣檐声录蔌。\n薄酒浇愁，不那更筹促。\n感旧伤今难举目。\n无聊独剪西窗烛。\n弹指光阴如电速。\n富贵功名，本自无心逐。\n粝食粗衣随分足。\n此身安健他何欲。"
  ],
  [
    "蝶恋花",
    "赵师侠",
    "春入园林新雨过。\n次第芳菲，惹起情无那。\n蜀锦青红初剪破。\n枝头点点胭脂颗。\n柳带随风金袅娜。\n隐映馀霞，灿灿红云堕。\n高烛夜寒光照坐。\n只□沈醉谁扶我。"
  ],
  [
    "蝶恋花",
    "赵师侠",
    "解语花枝娇朵朵。\n不为伤春，爱把眉峰锁。\n宜笑精神偏一个。\n微涡媚靥樱桃破。\n先自腰肢常袅娜。\n更被新来，酒饮频过火。\n茶饭不忺犹自可。\n脸儿瘦得些娘大。"
  ],
  [
    "鹧鸪天",
    "赵师侠",
    "烟霭空江上春。\n夕阳芳草渡头情。\n飞红已逐东风远，嫩绿还因夜雨深。\n情脉脉，思沈沈。\n卷帘愁与暮云平。\n栏干倚遍东西曲，杜宇一声肠断人。"
  ],
  [
    "鹧鸪天",
    "赵师侠",
    "玉带红花供奉班。\n裹头新样总宜男。\n闹装鞍辔青骢马，帖体衣裳紫窄衫。\n云鬓重，黛眉弯。\n内家妆束冠江南。\n轻裘缓带风流帅，锦绣丛花拥骑远。"
  ],
  [
    "鹧鸪天",
    "赵师侠",
    "榕叶阴阴未著霜。\n浅寒犹试夹衣裳。\n雾浓烟重遥山暗。\n云淡天低去水长。\n风渐沥，景凄凉。\n乱鸦声里又斜阳。\n孤帆落处惊鸥鹭，飞映书空雁字行。"
  ],
  [
    "鹧鸪天",
    "赵师侠",
    "一叶惊秋风露清。\n砌蛩初听傍窗声。\n人逢役鹊飞乌夜，桥渡牵牛织女星。\n银汉淡，暮云轻。\n新蟾斜挂一钩明。\n人间天上佳期处，凉意还从过雨生。"
  ],
  [
    "鹧鸪天",
    "赵师侠",
    "风定江流似镜平。\n斜阳天外挂微明。\n云归远岫千山暝，雾映疏林一抹横。\n渔火细，钓丝轻。\n黄尘扑扑谩争荣。\n何时了却人间事，泛宅浮家过此生。"
  ],
  [
    "鹧鸪天",
    "赵师侠",
    "妙曲清声压楚城。\n蕙心兰态见柔情。\n凌波隐称金莲步，蘸甲从教玉笋斟。\n歌缓缓，笑吟吟。\n向人真处可怜生。\n仙源幸有藏春处，何事乘风逐世尘。"
  ],
  [
    "鹧鸪天",
    "赵师侠",
    "爆竹声中岁又除。\n顿回和气满寰区。\n春风解绿江南树，不与人间染白须。\n残蜡烛，旧桃符。\n宁辞末後饮屠苏。\n归与幸有园林胜，次第花开可自娱。"
  ],
  [
    "柳梢青",
    "赵师侠",
    "节物推移。\n青阳景变，玉琯灰飞。\n彩仗泥牛，星球雪柳，争报春回。\n丝金缕玉幡儿。\n更斜袅、东风应时。\n宜入新春，人随春好，春与人宜。"
  ],
  [
    "柳梢青",
    "赵师侠",
    "红紫凋零。\n化工特地，剪玉裁琼。\n碧叶丛芳，檀心点素，香雪团英。\n柔风唤起娉婷。\n似无力、斜敧翠屏。\n细细吹香，盈盈浥露，花里倾城。"
  ],
  [
    "柳梢青",
    "赵师侠",
    "漠漠轻阴。\n养花天气，乍暗还明。\n曲径风微，蜂迷红片，蝶趁游人。\n平芜极目青青。\n谩怅望、谁招断魂。\n柳外愁闻，莺雏唤友，鸠妇呼晴。"
  ],
  [
    "柳梢青",
    "赵师侠",
    "料峭馀寒。\n元宵欲过，灯火阑珊。\n宿酒难醒，新愁未解，摇兀吟鞍。\n深林百舌关关。\n更雨洗、桃红未乾。\n野烧痕青，荒陂水满，春事何堪。"
  ],
  [
    "柳梢青",
    "赵师侠",
    "烟敛云收。\n夕阳斜照，暮色迟留。\n天接波光，水涵山影，都在扁舟。\n虚名白尽人头。\n问来往、何时是休。\n潮落潮生，吴山越岭，依旧临流。"
  ],
  [
    "柳梢青",
    "赵师侠",
    "人间春足。\n一番红紫，水流风逐。\n戏蝶初闲，轻摇粉翅，高低飞扑。\n雨昏烟暝增明，似积雪、枝间映绿。\n后土琼芳，蓬莱仙伴，蕊粉香粟。"
  ],
  [
    "柳梢青",
    "赵师侠",
    "矫首遐观。\n崇台徙倚，心目俱宽。\n一水萦蓝，群峰耸翠，天接高寒。\n平生江北江南。\n总未识、闽中好山。\n雨暗前汀，云生衣袂，身倦跻攀。"
  ],
  [
    "柳梢青",
    "赵师侠",
    "暑怀烦郁。\n危栏徙倚，凝情独立。\n榕叶连阴，横罔接秀，壶峰凝碧。\n海山云树微茫，更无数、归帆暮集。\n却忆潇湘，孤村烟渚，晚风斜日。"
  ],
  [
    "柳梢青",
    "赵师侠",
    "水满方塘。\n菰蒲深处，戏浴鸳鸯。\n灿锦舒霞，红幢绿盖，时递幽香。\n天弓摇挂孤光。\n映烟树、云间渺茫。\n散发披襟，都忘身世，真在仙乡。"
  ],
  [
    "柳梢青",
    "赵师侠",
    "浓碧抟枝，柔黄衬紫，独殿春风。\n菡萏轻盈，甘瓜馥郁，叶萼相重。\n人生一笑难同。\n更馀韵、都藏笑中。\n日助清芬，酒添风味，须与从容。"
  ],
  [
    "浣溪沙",
    "赵师侠",
    "日丽风和春昼长。\n杏花枝上正芬芳。\n无情社雨亦何狂。\n一洗娇红啼嫩脸，半开新绿映残妆。\n画梁空有燕泥香。"
  ],
  [
    "浣溪沙",
    "赵师侠",
    "落日沈沈堕翠微。\n断云轻逐晚风归。\n西山南浦画屏围。\n一目波光明欲溜，雨眉山色翠长低。\n须知人与景相宜。"
  ],
  [
    "浣溪沙",
    "赵师侠",
    "松雪纷纷落冻泥。\n栖禽犹困傍枝低。\n茅檐冰柱玉鞭垂。\n流水溅溅春意动，群山灿灿晓光迷。\n朔风寒日度云迟。"
  ],
  [
    "浣溪沙",
    "赵师侠",
    "不比阳关去路赊。\n使君行即返京华。\n清江江上是吾家。\n聚散有时思夜雨，留连无计劝流霞。\n红愁绿惨一川花。"
  ],
  [
    "浣溪沙",
    "赵师侠",
    "雪絮飘池点绿漪。\n舞风游漾燕交飞。\n阴阴庭院日迟迟。\n一缕水沈香散後，半瓯新茗味回时。\nけ闲万事总忘机。"
  ],
  [
    "浣溪沙",
    "赵师侠",
    "本是孤根傲雪霜。\n肌肤不肯涴铅黄。\n要随尘世浅匀妆。\n似杏著花尤灿灿，比梅成实自双双。\n青枝巧缀碧鸳鸯。"
  ],
  [
    "菩萨蛮",
    "赵师侠",
    "扁舟又向萧滩去。\n危墙却系江头树。\n风送雨声来。\n凉生真快哉。\n电光云际掣。\n白浪天相接。\n不用怯风波。\n风波平地多。"
  ],
  [
    "菩萨蛮",
    "赵师侠",
    "娇花媚柳新妆靓。\n裙边微露双鸳并。\n笑靥最多情。\n春从两脸生。\n香罗萦皓腕。\n翠袖笼歌扇。\n馀韵遏云低。\n梁尘簌簌飞。"
  ],
  [
    "菩萨蛮",
    "赵师侠",
    "晚风断送归帆急。\n重城回首天连碧。\n犹有小楼情。\n西山如旧青。\n故园今渐近。\n应卜灯花信。\n一喜一牵萦。\n平分两处心。"
  ],
  [
    "菩萨蛮",
    "赵师侠",
    "故人心尚如天远。\n故心人更何由见。\n肠断楚江头。\n泪和江水流。\n江流空滚滚。\n泪尽情无尽。\n不怨薄情人。\n人情逐处新。"
  ],
  [
    "菩萨蛮",
    "赵师侠",
    "小春爱日融融暖。\n危亭望处晴岚满。\n江静绿回环。\n横陈无际山。\n清霜欺远树。\n黄叶风扶去。\n试探岭头梅。\n点红开未开。"
  ],
  [
    "菩萨蛮",
    "赵师侠",
    "琼英为惜轻飞去。\n可人妙笔移缣素。\n潇洒向南枝。\n永无开谢时。\n闺房难并秀。\n自是春风手。\n何必问逃禅。\n人间水墨仙。"
  ],
  [
    "菩萨蛮",
    "赵师侠",
    "多情可是怜高节。\n濡毫幻出真清绝。\n雨叶共风枝。\n天寒人倚时。\n萧萧襟韵胜。\n堪与梅兄并。\n不用翠成林。\n坡仙曾赏音。"
  ],
  [
    "菩萨蛮",
    "赵师侠",
    "霜风落木千山远。\n护霜云散晴曦暖。\n潇洒小旗亭。\n山花照眼明。\n粉妆匀未了。\n一捻春风小。\n把酒恨匆匆。\n深情妩媚中。"
  ],
  [
    "菩萨蛮",
    "赵师侠",
    "行舟荡漾鸣双桨。\n江流为我添新涨。\n指顾隔汀洲。\n人归心尚留。\n阳关三叠举。\n怨柳离情苦。\n何似莫来休。\n不来无许愁。"
  ],
  [
    "菩萨蛮",
    "赵师侠",
    "故人话别情难已。\n故人此别何时会。\n江上驻危亭。\n离怀牵故情。\n悠悠东去水。\n簇簇渔村市。\n应记合江滨。\n潇湘别故人。"
  ],
  [
    "菩萨蛮",
    "赵师侠",
    "西风又老潇湘树。\n翩翩黄叶辞枝去。\n斜日淡云笼。\n溪山烟霭中。\n危阑闲独倚。\n浪连天际。\n残角起江城。\n书空征雁横。"
  ],
  [
    "菩萨蛮",
    "赵师侠",
    "东皇不受人间俗。\n为嫌花柳纷红绿。\n特地閟春和。\n连延雨雪多。\n梅梢封玉蕊。\n春半开犹未。\n还恐怨韶华。\n吹绵作柳花。"
  ],
  [
    "菩萨蛮",
    "赵师侠",
    "水风叶底波光浅。\n亭亭翠叶红妆面。\n六月下塘春。\n平铺云锦屏。\n露凉轻点缀。\n绿映珍珠袂。\n浑似太真妃。\n倚阑娇困时。"
  ],
  [
    "好事近",
    "赵师侠",
    "红杏已香残，唯有海棠堪惜。\n天气著花如酒，醉娇红无力。\n娉娉袅袅倚东风，柔媚忍轻摘。\n凭仗暮寒要住，赛锦川春色。"
  ],
  [
    "好事近",
    "赵师侠",
    "云度鹊成桥，青翼已传消息。\n彩仗蕊宫初下，应人问佳夕。\n龙烟缥渺散妆楼，香雾拥瑶席。\n准拟洞房披扇，看仙家春色。"
  ],
  [
    "厅前柳",
    "赵师侠",
    "晚秋天。\n过暮雨，云容敛，月澄鲜。\n正风露凄清处，砌蛩喧。\n更黄蝶。\n舞翩翩。\n念故里、千山云水隔，被名缰利锁萦牵。\n莫作悲秋意，对尊前。\n且同乐。\n太平年。"
  ],
  [
    "厅前柳",
    "赵师侠",
    "景清佳。\n正倦客，凝秋思。\n浩无涯。\n递十里香芬馥，桂初华。\n向碧叶。\n露芳葩。\n为粟粒、鹅儿情淡薄，倩西风染就丹砂。\n不比黄金雨，灿馀霞。\n送幽梦，到仙家。"
  ],
  [
    "诉衷情",
    "赵师侠",
    "清和时候雨初晴。\n密树翠阴成。\n新篁嫩摇碧玉，芳径绿苔深。\n雏燕语，乳莺声。\n暑风轻。\n帘旌微动，沈篆烟消，午枕馀清。"
  ],
  [
    "诉衷情",
    "赵师侠",
    "神功圣德妙难量。\n灵应著莆阳。\n湄洲自昔仙境，宛在水中央。\n孚惠爱，备祈禳。\n降嘉祥。\n云车风马，来歆，桂酒椒浆。"
  ],
  [
    "诉衷情",
    "赵师侠",
    "茫茫云海浩无边。\n天与谁相连。\n舳舻万里来往，有祷必安全。\n专掌握，雨旸权。\n属丰年。\n琼卮玉醴，飨此精诚，福庆绵绵。"
  ],
  [
    "诉衷情",
    "赵师侠",
    "威灵千里护封圻。\n十万户归依。\n白湖宫殿云耸，香火尽虔祈。\n倾寿酒，诵声诗。\n谅遥知。\n民康俗阜，雨润风滋，功与天齐。"
  ],
  [
    "一翦梅",
    "赵师侠",
    "雪里盈盈玉破花。\n遐想风流，压尽京华。\n点酥团粉任敧斜。\n独露春妍谁似他。\n有酒何须稚子赊。\n访戴归来，倚棹溪涯。\n人生得意定谈夸。\n除却西湖，不计谁家。"
  ],
  [
    "一翦梅",
    "赵师侠",
    "暖日烘梅冷未苏。\n脱叶随风，独见枯株。\n先春占早又何如。\n玉点枝头，犹自萧疏。\n江北江南景不殊。\n雪里花清，月下香浮。\n他年调鼎费工夫。\n且与藏春，处士西湖。"
  ],
  [
    "朝中措",
    "赵师侠",
    "斜阳留照有馀红。\n烟霭淡冥蒙。\n麦陇青摇一望，前山翠失双峰。\n高台徙倚，松飘逸韵，梅减冰容。\n俯视尘寰如掌，翩然我欲乘风。"
  ],
  [
    "朝中措",
    "赵师侠",
    "疏疏帘幕映娉婷。\n初试晓妆新。\n玉腕云边缓转，修蛾波上微颦。\n铅华淡薄，轻匀桃脸，深注樱唇。\n还似舞鸾窥沼，无情空恼行人。"
  ],
  [
    "朝中措",
    "赵师侠",
    "西风著意送归船。\n家近总欣然。\n去日梅开烂漫，归时秋满山川。\n京华倦客，难堪羁思，历尽秋边。\n寄语姮娥休笑，月圆人亦团圆。"
  ],
  [
    "朝中措",
    "赵师侠",
    "乱山春过雪成堆。\n七里递香回。\n蕊簇玲珑金粟，花装碎屑玫瑰。\n兰衰梅谢，桃粗李俗，谁与追随。\n清绝殿春仙侣，清风吹破荼䕷。"
  ],
  [
    "朝中措",
    "赵师侠",
    "开随律琯度芳辰。\n鲜艳见天真。\n不比浮花浪蕊，天教月月常新。\n蔷薇颜色，玫瑰态度，宝相精神。\n休数岁时月季，仙家栏槛长春。"
  ],
  [
    "朝中措",
    "赵师侠",
    "眉间黄色喜何如。\n花县拜恩初。\n五品荣颁命服，十行祗奉天书。\n萱堂绣阁，均封大邑，盛事同居。\n此日银章朱绂，行看玉带金鱼。"
  ],
  [
    "点绛唇",
    "赵师侠",
    "日暖风喧，殿春琼蕊依台榭。\n雪堆花架。\n不用丹青写。\n莹彻精神，映月唯宜夜。\n香帕。\n倩风扶下。\n碎玉残妆卸。"
  ],
  [
    "点绛唇",
    "赵师侠",
    "漠漠春阴，褪花时候馀寒峭。\n数声啼鸟。\n唤起帘栊晓。\n云鬓慵梳，淡拂春山小。\n情多少。\n乱萦愁抱。\n风里垂杨袅。"
  ],
  [
    "点绛唇",
    "赵师侠",
    "袅袅娉娉，可人尤赛娘风韵。\n花娇玉润。\n一捻春期近。\n占路藏机，已向棋中进。\n俱休问。\n酒旗花阵。\n早晚争先胜。"
  ],
  [
    "扑蝴蝶",
    "赵师侠",
    "清和时候，薰风来小院。\n琅玕脱箨，方塘荷翠飐。\n柳丝轻度流莺，画栋低飞乳燕。\n园林绿阴初遍。\n景何限。\n轻纱细葛，纶巾和羽扇。\n披襟散发，心清尘不染。\n一杯洗涤无馀，万事消磨去远。\n浮名薄利休羡。"
  ],
  [
    "醉桃源・阮郎归",
    "赵师侠",
    "微云扫尽碧虚宽。\n月华光影寒。\n山河表里鉴中看。\n沈沈清夜阑。\n风细细，露。\n神游八极间。\n九宵回首望尘寰。\n悠然醉梦还。"
  ],
  [
    "醉桃源・阮郎归",
    "赵师侠",
    "纤枝延蔓走青虬。\n风清体更柔。\n故绕檀蕊著花稠。\n疏疏如缀旒。\n琼作靥，玉成裘。\n玫瑰应辈流。\n惜香愁怕罥搔头。\n宁随□事休。"
  ],
  [
    "醉桃源・阮郎归",
    "赵师侠",
    "杜鹃花发映山红。\n韶光觉正浓。\n水流红紫各西东。\n绿肥春已空。\n闲戏蝶，懒游蜂。\n破除花影重。\n问春何事不从容。\n忧愁风雨中。"
  ],
  [
    "贺圣朝",
    "赵师侠",
    "千林脱落群芳息。\n有一枝先白。\n孤标疏影压花丛，更清香堪惜。\n吟情无尽，赏音未已，早纷纷藉藉。\n想贪结子去调羹，任叫云横笛。"
  ],
  [
    "踏莎行",
    "赵师侠",
    "白云开残，红云吹尽。\n园林新绿迷芳径。\n榆钱不解青春，随风乱点苍苔晕。\n紫燕飞忙，黄鹂声嫩。\n日长烟暖游蜂困。\n凭高念远思无穷，那堪宿酒厌厌病。"
  ],
  [
    "踏莎行",
    "赵师侠",
    "万事随缘，一身须正。\n功名富贵皆前定。\n多图广计要争强，如何人力将天胜。\n枉费机谋，徒劳奔竞。\n到头毕竟由他命。\n安时处顺得心闲，饥餐困寝亏贤甚。"
  ],
  [
    "忆秦娥",
    "赵师侠",
    "伤离索。\n不堪凉月穿珠箔。\n穿珠箔。\n料应别後，粉销琼削。\n无聊倚遍西楼角。\n枝头几误惊飞鹊。\n惊飞鹊。\n先来憔悴，更逢摇落。"
  ],
  [
    "武陵春",
    "赵师侠",
    "一阵晓风花信早，先到小桃枝。\n冉冉红云映翠微。\n开宴忆瑶池。\n零乱分飞贪结子，芳径自成蹊。\n消得刘郎去路迷。\n肠断武陵溪。"
  ],
  [
    "武陵春",
    "赵师侠",
    "乍雨笼晴云不定，芳草绿纤柔。\n燕语莺啼小院幽。\n春色二分休。\n试凭危栏凝远目，山与水光浮。\n滚滚闲愁逐水流。\n流不尽、许多愁。"
  ],
  [
    "清平乐",
    "赵师侠",
    "无风轻燕。\n缭绕深深院。\n昼永人闲帘不卷。\n时听莺簧巧啭。\n清和天气阴阴。\n南风初奏薰琴。\n唤起午窗新梦，愁添一掬归心。"
  ],
  [
    "清平乐",
    "赵师侠",
    "一宵风雨。\n春与人俱去。\n春解再来花作主。\n只有行人无据。\n殷勤满酌离觞。\n阳关唱起愁肠。\n苦恨无情杜宇，声声叫断斜阳。"
  ],
  [
    "清平乐",
    "赵师侠",
    "纤秾娇小。\n也解争春早。\n占得中央颜色好。\n装点枝枝新巧。\n东皇初到江城。\n殷勤先去迎春。\n乞与黄金腰带，压持红紫纷纷。"
  ],
  [
    "鹊桥仙",
    "赵师侠",
    "风波平地，尘埃扑面，总是争名竞利。\n悟时不必苦贪图，但言任、流行坎止。\n忽来忽去，何荣何辱，天也知人深意。\n一帆风送过桐江，喜跳出、琉璃井里。"
  ],
  [
    "鹊桥仙",
    "赵师侠",
    "同云幕幕，狂风浩浩，激就六花飞下。\n山川满目白模糊，更茅舍、溪桥潇洒。\n玉田银界，瑶林琼树，光映乾坤不夜。\n行人不为旅人忙，怎解识、天然图画。"
  ],
  [
    "鹊桥仙",
    "赵师侠",
    "春光已暮，花残叶密，更值无情风雨。\n斜阳芳树翠烟中，又听得、声声杜宇。\n血流无用，离魂空断，只挠凄凉为旅。\n在家谁道不如归，你何似、随风归去。"
  ],
  [
    "鹊桥仙",
    "赵师侠",
    "明河风细，鹊桥云淡，秋入庭梧先坠。\n摩孩罗荷叶伞儿轻，总排列、双双对对。\n花瓜应节、蛛丝卜巧，望月穿针楼外。\n不知谁见女牛忙，谩多少、人间欢会。"
  ],
  [
    "谒金门",
    "赵师侠",
    "风和雨。\n又送一番春去。\n春去不知何处住。\n惜春无觅处。\n柳老空抟香絮。\n莺娇乍迁芳树。\n回念故园如旧否。\n不堪闻杜宇。"
  ],
  [
    "谒金门",
    "赵师侠",
    "江水绿。\n江山数峰如簇。\n唤渡小舟来岸北。\n笋舆行太速。\n素艳窗纱笼玉。\n埠负看花心目。\n今夜知他何处宿。\n断魂沙路曲。"
  ],
  [
    "谒金门",
    "赵师侠",
    "沙畔路。\n记得旧时行处。\n蔼蔼疏烟迷远树。\n野航横不渡。\n竹里疏花梅吐。\n照眼一川鸥鹭。\n家在清江江上住。\n水流愁不去。"
  ],
  [
    "谒金门",
    "赵师侠",
    "风雨急。\n红紫又还狼藉。\n嫩绿团枝苔径湿。\n帘开双燕入。\n院静昼闲人寂。\n一缕水沈烟直。\n心事有谁能会得。\n阶前芳草碧。"
  ],
  [
    "谒金门",
    "赵师侠",
    "风策策。\n山迥暮烟横白。\n淅沥穿林翻败叶。\n羁怀愁倦客。\n问宿荒村山驿。\n谁识离情脉脉。\n雁足无书孤夜色。\n音尘千里隔。"
  ],
  [
    "谒金门",
    "赵师侠",
    "花夜雨。\n渺渺绿波南浦。\n擘絮晴云山外吐。\n凝情谁共语。\n十二玉梯空伫。\n闲却琐窗朱户。\n久客念归归未许。\n寸心愁万缕。"
  ],
  [
    "谒金门",
    "赵师侠",
    "风雨半。\n春锁绿杨深院。\n幕浪不翻香穗卷。\n轻寒闲便面。\n归兴新来不浅。\n勾引闲愁撩乱。\n一枕春酲谁与管。\n晓莺惊梦断。"
  ],
  [
    "东坡引",
    "赵师侠",
    "相看情未足。\n离觞已催促。\n停歌欲语眉先蹙。\n何期归太速。\n如今去也，无计追逐。\n怎忍听、阳关曲。\n扁舟後夜滩头宿。\n愁随烟树簇。\n愁随烟树簇。"
  ],
  [
    "东坡引",
    "赵师侠",
    "飞花红不聚。\n都因夜来雨。\n枝头冷落情如许。\n东风谁是主。\n看看满地，堆却香絮。\n但目断、章台路。\n残英剩蕊留春住。\n春归何处去。\n春归何处去。"
  ],
  [
    "东坡引",
    "赵师侠",
    "杯行情意密。\n今宵是何夕。\n行人此别真堪惜。\n愁肠空闷郁。\n明朝去也，回首相忆。\n要留恋、如何得。\n无端骤雨飘何急。\n人来心上滴。\n人来心上滴。"
  ],
  [
    "生查子",
    "赵师侠",
    "梅从陇首传，柳向邮亭折。\n鸳瓦晓霜浓，掠面凝寒色。\n相逢意便亲，欲去如何说。\n我亦是行人，更与行人别。"
  ],
  [
    "生查子",
    "赵师侠",
    "千山拥翠屏，一水萦罗带。\n雨过水痕添，云散山容在。\n亭高景最幽，天回风尤快。\n啼鸟一声闲，唤起情无奈。"
  ],
  [
    "生查子",
    "赵师侠",
    "迟迟春昼长，冉冉东风软。\n寒食乍晴天，红紫芳菲遍。\n前峰积翠横，新涨挼蓝远。\n向晚淡烟迷，一段屏山展。"
  ],
  [
    "生查子",
    "赵师侠",
    "春光不肯留，风雨催将去。\n红逐故园尘，绿满江南树。\n阴晴寒食天，寂寞西郊路。\n芳草织新愁，怅望人何处。"
  ],
  [
    "生查子",
    "赵师侠",
    "庭虚任雀喧，院静无人到。\n回首十年非，赖得知几早。\n心随香篆销，意与梅花好。\n万事转头空，一笑吾身老。"
  ],
  [
    "少年游",
    "赵师侠",
    "玉壶冰结暮天寒。\n朔吹绕阑干。\n雪破梢头，香传花外，春信入江南。\n巡檐索笑情无限，一点已微酸。\n待得黄垂，冥冥烟雨，绿树袅金丸。"
  ],
  [
    "少年游",
    "赵师侠",
    "冰霜凝冻腊残时。\n暖律渐推移。\n彩胜罗幡，土牛春杖，和气与春回。\n花心柳眼知时节，微露向阳枝。\n喜入新春，称心百事，如意想都宜。"
  ],
  [
    "小重山",
    "赵师侠",
    "乐岁农家喜夜春。\n朝来收宿雾，快新晴。\n云移日转午风轻。\n香罗薄，喧暖困游人。\n积水满春塍。\n绿波翻郁郁，露秧针。\n幸无离绪苦牵情。\n烟林外，时听杜鹃声。"
  ],
  [
    "霜天晓角",
    "赵师侠",
    "雨馀风劲。\n雾重千山暝。\n茅舍寒林相映。\n分明是、图画景。\n去程何日定。\n天远长安近。\n唤起新愁无尽。\n全没个、故园信。"
  ],
  [
    "霜天晓角",
    "赵师侠",
    "舣舟砂碛。\n秋净波澄碧。\n极目青山横远，悬崖断、拥苍壁。\n傍岩渔艇集。\n渡头人物立。\n八景潇湘真画，云笼日、晚风急。"
  ],
  [
    "江南好・忆江南",
    "赵师侠",
    "天共水，水远与天连。\n天净水平寒月漾，水光月色两相兼。\n月映水中天。\n人与景，人景古难全。\n景若佳时心自快，心远乐处景应妍。\n休与俗人言。"
  ],
  [
    "关河令・清商怨",
    "赵师侠",
    "亭皋霜重飞叶满。\n听西风断雁。\n闲凭危阑，斜阳红欲敛。\n行人归期太晚。\n误仿佛、征帆几点。\n水远连天，愁云遮望眼。"
  ],
  [
    "关河令・清商怨",
    "赵师侠",
    "江头伊轧动柔橹。\n渐楚天欲暮。\n浩荡轻鸥，波间自容与。\n岸蓼汀苹无绪。\n更满目、潇疏江树。\n此意何穷，凭谁图画取。"
  ],
  [
    "采桑子",
    "赵师侠",
    "连朝雨骤驱春去，瓦注盆倾。\n不记初春。\n润柳催花忒有情。\n春光解有重来日，宁耐休争。\n待得秋深。\n听你无聊点滴声。"
  ],
  [
    "采桑子",
    "赵师侠",
    "梅花谢後樱花绽，浅浅匀红。\n试手天工。\n百卉千葩一信通。\n馀寒未许开舒妥，怨雨愁风。\n结子筠笼。\n万颗匀圆讶许同。"
  ],
  [
    "浪淘沙",
    "赵师侠",
    "绛萼衬轻红。\n缀簇玲珑。\n夭桃繁李一时同。\n独向枝头春意闹，娇倚东风。\n飞片入帘栊。\n粉淡香浓。\n凤箫声断月明中。\n只恐明朝风雨恶，燕嘴泥融。"
  ],
  [
    "浪淘沙",
    "赵师侠",
    "桃萼正芳菲。\n初占春时。\n蒸霞灿锦望中迷。\n斜出繁枝临曲沼，鸾鉴妆迟。\n蜂蝶镇相依。\n天气融怡。\n空教追忆武陵溪。\n片片漫随流水去，风暖烟霏。"
  ],
  [
    "浪淘沙",
    "赵师侠",
    "摇曳万丝风。\n轻染烟浓。\n鹅黄初褪绿茸茸。\n雨洗云娇春向晚，雪絮空蒙。\n车马灞桥中。\n别绪匆匆。\n只知攀折怨西东。\n不道晓风残月岸，离恨无穷。"
  ],
  [
    "双头莲令",
    "赵师侠",
    "太平和气兆嘉祥。\n草木总成双。\n红苞翠盖出横塘。\n两两斗芬芳。\n干摇碧玉并青房。\n仙髻拥新妆。\n连枝不解引鸾皇。\n留取映鸳鸯。"
  ],
  [
    "画堂春",
    "赵师侠",
    "西真仙子宴瑶池。\n素裳琼艳冰肌。\n瑞笼香雾扑铢衣。\n凤翥鸾飞。\n玉骨解凌风露，铅华不涴凝脂。\n戍楼羌管正孤吹。\n月淡烟低。"
  ],
  [
    "南柯子・南歌子",
    "赵师侠",
    "木落千山瘦，风微一水澄。\n清霜暖日快归程。\n唤渡沙头、款款话离情。\n傍岸渔舟集，横空雁字轻。\n凭阑凝望眼增明。\n一片潇湘、真个画难成。"
  ],
  [
    "西江月",
    "赵师侠",
    "笳鼓旌旗改色，弓刀铠甲增明。\n攒花簇队马蹄轻。\n禀听元戎号令。\n羊祜轻裘临阵，亚夫细柳屯营。\n观瞻已耸定王城。\n飞虎威名日振。"
  ],
  [
    "西江月",
    "赵师侠",
    "淼淼澄清波面，依依紫翠山光。\n危栏徙倚对斜阳。\n山影波流荡漾。\n世事一番醒醉，人生几度炎凉。\n高情收拾付觥觞。\n何止羲皇人上。"
  ],
  [
    "南乡子",
    "赵师侠",
    "元夜景尤殊。\n万斛金莲照九衢。\n锤拍豉汤都卖得，争如。\n甘露杯中万颗珠。\n应是著功夫。\n脑麝浓薰费小厨。\n不比七夕黄蜡做，知无。\n要底圆儿糖上浮。"
  ],
  [
    "行香子",
    "赵师侠",
    "春日迟迟。\n春景熙熙。\n渐郊原、芳草萋萋。\n夭桃灼灼，杨柳依依。\n见燕喃喃，蜂簇簇，蝶飞飞。\n闲庭寂寂，曲沼漪漪。\n更秋千、红索垂垂。\n游人队队，乐意嬉嬉。\n尽醉醺醺，歌缓缓，语低低。"
  ],
  [
    "卜算子",
    "赵师侠",
    "晴日敛春泥，陌上东风软。\n料峭寒禁花柳闲，枉恨春工浅。\n绿涨一江深，黛泼千山远。\n目断平芜无际愁，数尽征鸿点。"
  ],
  [
    "卜算子",
    "赵师侠",
    "杨柳褪金丝，艳杏摇红影。\n欲雨还晴二月天，春色浑无定。\n晓梦不堪惊，午昼新来永。\n一掬归心万叠愁，空惹长亭恨。"
  ],
  [
    "卜算子",
    "赵师侠",
    "娇艳醉杨妃，轻袅怜飞燕。\n人在昭阳睡足时，初试妆深浅。\n一段锦新裁，万里来何远。\n高烛休教照夜寒，媚脸融春艳。"
  ],
  [
    "卜算子",
    "赵师侠",
    "绿暗柳藏烟，红淡花经雨。\n更著如花似玉人，艳态娇波注。\n纤手捧瑶卮，缓遏歌云缕。\n只恐莺花不解留，还逐东风去。"
  ],
  [
    "卜算子",
    "赵师侠",
    "云敛料寒轻，雨涨春波渺。\n旅枕无堪梦易惊，啼鴂声催晓。\n尚忆故园花，红紫为容好。\n世路崎岖长短亭，来往何时了。"
  ],
  [
    "伊州三台",
    "赵师侠",
    "桂华移自云岩。\n更被灵砂染丹。\n清露湿酡颜。\n醉乘风、下临世间。\n素娥襟韵萧闲。\n不与群芳并看。\n蔌蔌绛绡单。\n觉身轻、梦回广寒。"
  ],
  [
    "阮郎归",
    "陈亮",
    "波光渺渺浸晴陂。\n有亭湖岸西。\n芰荷香拂柳丝垂。\n升堂献寿卮。\n红约腕，绿侵衣。\n愿祝届期颐。\n花间妙语欲无诗。\n一年歌一词。"
  ],
  [
    "蝶恋花",
    "陈亮",
    "手拈黄花还自笑。\n笑比渊明，莫也归来早。\n随世功名浑草草。\n五湖却共繁华老。\n冷淡家生冤得道。\n旖旎妖娆，春梦如今觉。\n管个岁华须到了。\n此花之後花应少。"
  ],
  [
    "卜算子",
    "陈亮",
    "悄静菊花天，洗尽梧桐雨。\n倍九周遭烂熳开，祝寿当头取。\n顶戴玉袍黄，叠秀金棱吐。\n仙种花容晚节香，人愿争先睹。"
  ],
  [
    "垂丝钓",
    "陈亮",
    "菊花细雨。\n萧萧红蓼汀渚。\n景物渐幽，风致如许。\n秋未暮。\n又值吾初度。\n看天宇。\n正澄清欲往，登高未也，红尘当面飞舞。\n几人吊古。\n乌帽牢收取。\n短发还羞觑。\n遐寿身、近五云深处。"
  ],
  [
    "鹧鸪天",
    "陈亮",
    "落魄行歌记昔游。\n头颅如许尚何求。\n心肝吐尽无馀事，口腹安然岂远谋。\n才怕暑，又伤秋。\n天涯梦断有书不。\n大都眼孔新来浅，羡尔微官作计周。"
  ],
  [
    "谒金门",
    "陈亮",
    "新雨足。\n洗尽山城袢褥。\n见说好峰三十六。\n峰峰如立玉。\n四海英游追逐。\n事业相时伸缩。\n入境德星须做福。\n只愁金诏趣。"
  ],
  [
    "天仙子",
    "陈亮",
    "一夜秋光先著柳。\n暑力平明羞失守。\n西风不放入帘帏，饶永昼。\n沈烟透。\n半月十朝秋定否。\n指点芙蕖凝伫久。\n高处成莲深处藕。\n百年长共月团圆，女进男，酒称寿。\n一点浮云人似旧。"
  ],
  [
    "祝英台近",
    "陈亮",
    "嫩寒天，金气雨，揽断一秋事。\n仝样霏微，远作小晴意。\n世间万宝都成，些儿无欠，只待与、黄花为地。\n好招致。\n对此郁郁葱葱，新未成醉。\n翻手为云，造物等儿戏。\n也知富贵来时，一班呈露，便做出人中祥瑞。"
  ],
  [
    "踏莎行",
    "陈亮",
    "书册如仇，旧游浑讳。\n有怀不断人应异。\n千山上去梦魂轻，片帆似下蛮溪水。\n已共酒杯，长坚海誓。\n见君忽忘花前醉。\n从来解事苦无多，不知解到毫芒未。"
  ],
  [
    "南乡子",
    "陈亮",
    "人物满东瓯。\n别我江心识俊游。\n北尽平芜南似画，中流。\n谁系龙骧万斛舟。\n去去几时休。\n犹自潮上更来头。\n醉墨淋漓人感旧，离愁。\n一夜西风似夏不。"
  ],
  [
    "点绛唇",
    "陈亮",
    "一夜相思，水边清浅横枝瘦。\n小窗如昼。\n情共香俱透。\n清入梦魂，千里人长久。\n君知否。\n雨僝云僽。\n格调还依旧。"
  ],
  [
    "点绛唇",
    "陈亮",
    "电绕璇枢，此时昌运生真主。\n庆聊簪组。\n喜气生绵宇。\n宴启需云，湛露恩均布。\n锵韶濩。\n凤歌鸾舞。\n玉斝飞香醑。"
  ],
  [
    "点绛唇",
    "陈亮",
    "碧落蟠桃，春风种在琼瑶苑。\n几回花绽。\n一子千年见。\n香染丹霞，摘向流虹旦。\n深深愿。\n万年天算。\n玉颗常来献。"
  ],
  [
    "点绛唇",
    "陈亮",
    "烟雨楼台，晓来独上无滋味。\n落花流水。\n掩映渔樵市。\n酒圣诗狂，只遣愁无计。\n频凝睇。\n问人天际。\n曾见归舟未。"
  ],
  [
    "南歌子",
    "陈亮",
    "池草抽新碧，山桃褪小红。\n寻春闲过小园东。\n春在乱花深处、鸟声中。\n游镫归敲月，春衫醉舞风。\n谁家三弄学元戎。\n吹起闲愁，容易上眉峰。"
  ],
  [
    "好事近",
    "陈亮",
    "篱菊吐寒花，香弄小园秋色。\n携手画阑西畔，忆去年同摘。\n小亭依旧锁西风，往事已无迹。\n懒向碧云深处，问征鸿消息。"
  ],
  [
    "好事近",
    "陈亮",
    "横玉叫清宵，帘外月侵残烛。\n人在画楼高处，倚阑干几曲。\n穿云裂石韵悠扬，风细断远续。\n惊落小梅香粉，点一庭苔绿。"
  ],
  [
    "好事近",
    "陈亮",
    "的皪两三枝，点破暮烟苍碧。\n好在屋檐斜入，傍玉奴横笛。\n月华如水过林塘，花阴弄苔石。\n欲向梦中飞蝶，恐幽香难觅。"
  ],
  [
    "浣溪沙",
    "陈亮",
    "小雨翻花落画檐。\n栏堂香注酒重添。\n花枝能语出朱帘。\n缓步金莲移小小，持杯玉笋露纤纤。\n此时谁不醉厌厌。"
  ],
  [
    "采桑子",
    "陈亮",
    "桃花已作东风笑，小蕊嫣然。\n春色暄妍。\n缓步烟霞到洞天。\n一杯满泻蒲桃绿，且共留连。\n醉倒花前。\n也占红香影里眠。"
  ],
  [
    "朝中措",
    "陈亮",
    "蓼花风淡水云纤。\n倚阁卷重帘。\n索寞败荷翠减，萧疏晚□红添。\n魂销天末，眉横远岫，斜挂新蟾。\n谁信故人千里，此时却到眉尖。"
  ],
  [
    "柳梢青",
    "陈亮",
    "柳丝烟织。\n掩映小池，鳞鳞波碧。\n几片飞花，半檐残雨，长亭愁寂。\n凭高望断江南，怅千里、疏烟淡日。\n斗草风流，弄梅情分，教人思忆。"
  ],
  [
    "浪淘沙",
    "陈亮",
    "霞尾卷轻绡。\n柳外风摇。\n断虹低系碧山腰。\n古往今来离别地，烟水迢迢。\n归雁下平桥。\n目断魂销。\n夕阳无限满江皋。\n杨柳杏花相对晚，各自无聊。"
  ],
  [
    "浪淘沙",
    "陈亮",
    "院落晓风酸。\n春如西园。\n芳英吹破玉阑干。\n墙外红尘飞不到，彻骨清寒。\n清浅小堤湾。\n瘦竹团栾。\n水光疏影有无间。\n仿佛浣沙溪上见，波面云鬟。"
  ],
  [
    "小重山",
    "陈亮",
    "碧幕霞绡一缕红。\n槐枝啼宿鸟，冷烟浓。\n小楼愁倚画阑东。\n黄昏月，一笛碧云风。\n往事已成空。\n梦魂飞不到，楚王宫。\n翠绡和泪暗偷封。\n江南阔，无处觅征鸿。"
  ],
  [
    "转调踏莎行・踏莎行",
    "陈亮",
    "洛浦尘生，巫山梦断。\n旗亭烟草里，春深浅。\n梨花落尽，荼䕷又绽。\n天气也似，寻常庭院。\n向晚情怀，十分恼乱。\n水边佳丽地，近前细看。\n娉婷笑语，流觞美满。\n意思不到，夕阳孤馆。"
  ],
  [
    "品令",
    "陈亮",
    "潇洒林塘暮。\n正迤逦、香风度。\n一番天气，又添作琼枝玉树。\n粉蝶无踪，疑在落花深处。\n深沈庭院，也卷起、重帘否。\n十分春色，依约见了，水村竹坞。\n怎向江南，更说杏花烟雨。"
  ],
  [
    "青玉案",
    "陈亮",
    "武陵溪上桃花路。\n见征骑、匆匆去。\n嘶入斜阳芳草渡。\n读书窗下，弹琴石上，留得销魂处。\n落花冉冉春将暮。\n空写池塘梦中句。\n黄犬书来何日许。\n辋川轻舸，杜陵尊酒，半夜灯前雨。"
  ],
  [
    "诉衷情",
    "陈亮",
    "独凭江槛思悠悠。\n斜日堕林邱。\n鸳鸯属玉飞处，急桨荡轻舟。\n红蓼岸，白苹洲。\n夜来秋。\n数声渔父，一曲水仙，歌断还愁。"
  ],
  [
    "南乡子",
    "陈亮",
    "风雨满苹洲。\n绣阁银屏一夜秋。\n当日袜尘何处去，溪楼。\n怎对烟波不泪流。\n天际自归舟。\n浪卷涛翻一叶浮。\n也似我侬魂不定，悠悠。\n宋玉方悲庾信愁。"
  ],
  [
    "清平乐",
    "陈亮",
    "银屏绣阁。\n不道鲛绡薄。\n嘶骑匆匆尘漠漠。\n远过夕阳村落。\n乱山千叠无情。\n今宵遮断愁人。\n两处香消梦觉，一般晓月秋声。"
  ],
  [
    "渔家傲",
    "陈亮",
    "漠漠平沙初落雁。\n黄花浊酒情何限。\n红日渐低秋渐晚。\n听客劝。\n金荷莫诉真珠满。\n坐上少年差气岸。\n题诗落帽从来惯。\n戏马龙山当日燕。\n真奇观。\n尊前未觉风流远。"
  ],
  [
    "丑奴儿・采桑子",
    "陈亮",
    "黄昏山驿销魂处，枝亚疏篱。\n枝亚疏离。\n酝藉香风蜜打围。\n隔篱鸡犬谁家舍，门掩斜晖。\n门掩斜晖。\n花落花开总不知。"
  ],
  [
    "滴滴金",
    "陈亮",
    "断桥雪霁闻啼鸟。\n对林花、弄晴晓。\n画角吹香客愁醒，见梢头红小。\n团酥剪蜡知多少。\n向风前、压春倒。\n江嶂人烟画图中，有短篷香绕。"
  ],
  [
    "七娘子",
    "陈亮",
    "风流家世传张绪。\n似灵和新种垂杨缕。\n绮席词，银台奏赋。\n当年梦绕蓬山路。\n卖花声断蓝桥暮。\n记吟鞭醉帽曾经处。\n蜀郡归来，荆州老去。\n心情零乱随风絮。"
  ],
  [
    "醉花阴",
    "陈亮",
    "峻极云端潇洒寺。\n赋我登高意。\n好景属清游，玉友黄花，谩续龙山事。\n秋风满座芝兰媚。\n杯酒随宜醉。\n行乐任天真，一笑和同，休问无携妓。"
  ],
  [
    "醉花阴",
    "陈亮",
    "姓名未勒慈恩寺。\n谁作山林意。\n杯酒且同欢，不许时人，轻料吾曹事。\n可怜风月於人媚。\n那对花前醉。\n珍重主人情，闻说当年，宴出红妆妓。"
  ],
  [
    "临江仙",
    "陈亮",
    "五百年间非一日，可堪只到今年。\n云龙欲化艳阳天。\n从来耆旧传，不博地行仙。\n昨夜风声何处度，典型犹在南山。\n自怜不结傍时缘。\n著鞭非我事，避路只渠贤。"
  ],
  [
    "虞美人",
    "陈亮",
    "东风荡扬轻云缕。\n时送萧萧雨。\n水边台榭燕新归。\n一口香泥湿带、落花飞。\n海棠糁径铺香绣。\n依旧成春瘦。\n黄昏庭院柳啼鸦。\n记得那人和月、折梨花。"
  ],
  [
    "眼儿媚",
    "陈亮",
    "试灯天气又春来。\n难说是情怀。\n寂寥聊似，扬州何逊，不为江梅。\n扶头酒醒炉香灺，心绪未全灰。\n愁人最是，黄昏前後，烟雨楼台。"
  ],
  [
    "思佳客",
    "陈亮",
    "花拂阑干柳拂空。\n花枝绰约柳鬟松。\n蝶翻淡碧低边影，莺啭浓香杪处风。\n深院落，小帘栊。\n寻芳犹忆旧相逢。\n桥边携手归来路，踏皱残花几片红。"
  ],
  [
    "浣溪沙",
    "陈亮",
    "爽气朝来卒未阑。\n可能着我屋千间。\n不须拄笏望西山。\n柳外霎时征马骏，沙头尽日白鸥闲。\n称心容易足君欢。"
  ],
  [
    "鹊桥仙",
    "杨炎正",
    "思归时节，乍寒天气，总是离人愁绪。\n夜来无奈被西风，更吹作、一帘秋雨。\n征衫拂泪，阑干倚醉，羞对黄花无语。\n寄书除是雁来时，又只恐、书成雁去。"
  ],
  [
    "鹊桥仙",
    "杨炎正",
    "筑成台榭，种成花柳，更又教成歌舞。\n不知谁为带湖仙，收拾尽、壶天风露。\n闲中得味，酒中得趣，只恐天还也妒。\n青山纵买万千重，遮不断、诏书来路。"
  ],
  [
    "蝶恋花",
    "杨炎正",
    "离恨做成春夜雨。\n添得春江，划地东流去。\n弱柳系船都不住。\n为君愁绝听鸣橹。\n君到南徐芳草渡。\n想得寻春，依旧当年路。\n後夜独怜回首处。\n乱山遮隔无重数。"
  ],
  [
    "蝶恋花",
    "杨炎正",
    "点检笙歌多酿酒。\n不放东风，独自迷杨柳。\n院院翠阴停永昼。\n曲栏随处堪垂手。\n昨日解酲今夕又。\n消得情怀，长被春僝僽。\n门外马嘶人去後。\n乱红不管花消瘦。"
  ],
  [
    "蝶恋花",
    "杨炎正",
    "万点飞花愁似雨。\n峭杀轻寒，不会留春住。\n满地乱红风扫聚。\n只教燕子衔将去。\n独倚阑干闲自觑。\n深院无人，行到无情处。\n帘外丝丝杨柳舞。\n又还装点人情绪。"
  ],
  [
    "千秋岁",
    "杨炎正",
    "五云缥缈。\n朝退金门晓。\n归未稳，传宣到。\n龙楼陪夕宴，凤沼吟春草。\n人间世，谁知自有蓬莱岛。\n一杯宜劝了。\n换得天颜笑。\n人不老，春长好。\n从今千百岁，总是中书考。\n瑶池会，金盘剩荐安期枣。"
  ],
  [
    "点绛唇",
    "杨炎正",
    "邂逅开尊，眼中有个人纤软。\n袖罗轻转。\n玉腕回春暖。\n韵处无多，只恼人肠断。\n词将半。\n近前相劝。\n扑扑清香满。"
  ],
  [
    "点绛唇",
    "杨炎正",
    "水载离怀，暮帆吹月寒欺酒。\n楚梅春透。\n忍放持杯手。\n莫唱阳关，免湿盈盈袖。\n君行後。\n那人消瘦。\n不恼诗肠否。"
  ],
  [
    "秦楼月・忆秦娥",
    "杨炎正",
    "东风寂。\n垂杨舞困春无力。\n春无力。\n落红不管，杏花狼籍。\n断肠芳草萋萋碧。\n新来怪底相思极。\n相思极。\n冷烟池馆，又将寒食。"
  ],
  [
    "浣溪沙",
    "杨炎正",
    "杨柳笼烟袅嫩黄。\n桃花蘸水染红香。\n薄罗衫子日初长。\n饮尽东风三百盏，醉来愁断几回肠。\n教人独自遣风光。"
  ],
  [
    "浣溪沙",
    "杨炎正",
    "三迳闲情傲落霞。\n五湖高兴不浮家。\n自斟北斗浸丹砂。\n闲把胸中千涧壑，撰成醉处一生涯。\n雪楼风月篆岗花。"
  ],
  [
    "桃源忆故人",
    "杨炎正",
    "尊前未语眉先皱。\n只把横波斜溜。\n此意问春知否。\n蝶困蜂儿瘦。\n呷丁些来酒。\n越会把人。\n有个约伊时候。\n梦里来相就。"
  ],
  [
    "踏莎行",
    "杨炎正",
    "宿鹭栖身，飞鸿点泪，不堪更是重阳到。\n一襟无处著凄凉。\n倚阑堪尽斜阳倒。\n瘦减难丰，悲伤易老，淡觞消得黄花笑。\n画眉人去玉篦存，浓愁如黛凭谁扫。"
  ],
  [
    "减字木兰花",
    "杨炎正",
    "月明如昼。\n占断小楼供把酒。\n入眼人人。\n如月精神更有情。\n大家休睡。\n留到天明和月醉。\n生怕醒来。\n月到波心忆酒媒。"
  ],
  [
    "生查子",
    "杨炎正",
    "金莲照夜红，玉腕扶春碧。\n曲妙遏云行，人好欺花色。\n欢生酒面浓，笑染炉香湿。\n饮尽十玻璃，月堕东方白。"
  ],
  [
    "柳梢青",
    "杨炎正",
    "生紫衫儿。\n影金领子，著得偏宜。\n步稳金莲，香熏纨扇，舞转花枝。\n捧杯更著。\n唱一个、新行耍词。\n玉骨冰肌，好天良夜，怎不怜伊。"
  ],
  [
    "相见欢",
    "杨炎正",
    "江湖万里征鸿。\n再相逢。\n多少风烟摸在、笑谈中。\n歌裙醉。\n罗巾泪。\n别愁浓。\n瘦减腰围不碍、带金重。"
  ],
  [
    "诉衷情",
    "杨炎正",
    "露珠点点欲团霜。\n分冷与纱窗。\n锦书不到肠断，烟水隔茫茫。\n征燕尽，塞鸿翔。\n睇风樯。\n阑干曲处，又是一番，倚尽斜阳。"
  ],
  [
    "点绛唇",
    "俞灏",
    "欲问东君，为谁重到江头路。\n断桥薄暮。\n香透溪云渡。\n细草平沙，愁入凌波步。\n今何许。\n怨春无语。\n片片随流水。"
  ],
  [
    "清平乐",
    "连久道",
    "阵鸿惊处。\n一网沈江渚。\n落叶乱风和细雨。\n拨棹不如归去。\n芦花轻泛微澜。\n蓬窗独自清闲。\n一觉游仙好梦，任它竹冷松寒。"
  ],
  [
    "减字木兰花",
    "赵师",
    "江南春早。\n春到南枝花更好。\n不比寻常。\n深著胭脂学弄妆。\n寿阳开宴。\n拂拂红霞生酒面。\n从此溪桥。\n步障翻腾著绛绡。"
  ],
  [
    "苏幕遮",
    "宋先生",
    "气随神，神随气。\n神气相随，透入泥丸里。\n长把金关牢锁闭。\n捉得金晶，暗地添欢喜。\n下辛勤，须发志。\n十二时中，莫把工夫弃。\n阴尽阳全神出体。\n功行成时，名列神仙位。"
  ],
  [
    "丑奴儿・采桑子",
    "宋先生",
    "真人本是凡人做，悟者何难。\n名利如山。\n隔断神仙路往还。\n谢师指教生死限，长在心间。\n长在心间。\n十二时中不暂闲。"
  ],
  [
    "武陵春",
    "宋先生",
    "七返还丹人怎晓，晓後有何难。\n夜静存神向内观。\n神水满泥丸。\n搬运金精无夜昼，呼吸不曾闲。\n功行成时出世寰。\n名姓列仙班。"
  ],
  [
    "武陵春",
    "宋先生",
    "虎绕龙蟠功最妙，交会在丹田。\n炉鼎烹煎火自然。\n日月炼为先。\n认取坎离为造化，真气要还源。\n向已澄静坐内观。\n九转炼成丹。"
  ],
  [
    "丑奴儿・采桑子",
    "宋先生",
    "河车怎敢停留住，搬入泥丸。\n水火烹煎。\n一粒丹砂炼汞铅。\n金丹大药人人有，只要心坚。\n休说闲言。\n不走阳精便是仙。"
  ],
  [
    "丑奴儿・采桑子",
    "宋先生",
    "因师传说朝元理，昼夜功勤。\n炼煅成真。\n偷得阴阳共半斤。\n壶中天地何曾夜，四季长春。\n洞里光阴。\n交我如何与世论。"
  ],
  [
    "丑奴儿・采桑子",
    "宋先生",
    "夜来子後披衣坐，心定神清。\n见个真人。\n脸似胭脂体似银。\n炉中火焰炎炎起，紫气腾腾。\n一粒丹成。\n管取飞升上帝京。"
  ],
  [
    "太常引",
    "宋先生",
    "金丹只在自身中。\n真水火、炼成功。\n因遇吕仙公。\n识返本、还元祖宗。\n阳全阴尽，神光现处，认得自真容。\n名姓列仙宫。\n已跳出、乾坤世笼。"
  ],
  [
    "点绛唇",
    "宋先生",
    "二气工夫，河车搬入昆仑脑。\n世人谁晓。\n此是玄元道。\n存得阳精，年老身不老。\n三田饱。\n行动都了。\n拂袖游蓬岛。"
  ],
  [
    "点绛唇",
    "宋先生",
    "这个工夫，因师传授知元祖。\n论甚子午。\n说甚龙和虎。\n只在目前，明有神仙路。\n速修取。\n有朝归去。\n消了阴司簿。"
  ],
  [
    "捣练子",
    "宋先生",
    "真水火，谢师传。\n黑铅红汞鼎中煎。\n现神光，满目前。\n丹砂就，是神仙。\n金鼎捉住寿同天。\n待功成，玉帝宣。"
  ],
  [
    "临江仙",
    "宋先生",
    "说甚坎离龙共虎，休言火候周天。\n阳精不走自神全。\n双关明有路，直上至泥丸。\n牢锁金关并玉户，日魂月魄烹煎。\n三宫都满体牢坚。\n阳神朝上帝，永劫作天仙。"
  ],
  [
    "丑奴儿・采桑子",
    "宋先生",
    "金公本是乾家子，住在坤宫。\n真虎真龙。\n吃尽三尸及九虫。\n丹砂锻炼泥丸里，赫赫长红。\n一日成功。\n直见三清太上公。"
  ],
  [
    "浪淘沙",
    "宋先生",
    "我有一张琴。\n随坐随行。\n无弦胜似有弦声。\n欲对人前弹一曲，不遇知音。\n夜静响琤轰。\n神鬼俱惊。\n惊天动地若雷鸣。\n只候功成归去後，携向蓬瀛。"
  ],
  [
    "江城子",
    "张",
    "飞来冰雪冷无声。\n可中庭。\n骨毛清。\n卧看东南，和露两三星。\n蓦地神游天上去，呼彩凤，驾云骈。\n望舒宫殿玉峥嵘。\n桂千层。\n宝香凝。\n捣药仙童，邀我论长生。\n一笑归来人未睡，花送影，上窗棂。"
  ],
  [
    "渔家傲",
    "张",
    "拂拂春风生草际。\n新晴万景供游戏。\n鸥鹭飞来斜照里。\n金和翠。\n分明画出真山水。\n遮个渔翁无愠喜。\n乾坤都在乌蓬底。\n一曲高歌千古意。\n闲来睡。\n从教月到花汀外。"
  ],
  [
    "乌夜啼",
    "张",
    "晓来闲立回塘。\n一襟香。\n玉飐云松风外、数枝凉。\n相并浑如私语，恼人肠。\n飞去方知白鹭、在花旁。"
  ],
  [
    "如梦令",
    "张",
    "野菊亭亭争秀。\n闲伴露荷风柳。\n浅碧小开花，谁摘谁看谁嗅。\n知否。\n知否。\n不入东篱杯酒。"
  ],
  [
    "失调名",
    "张",
    "翠鬓佩明珂。\n度纹波。\n亲到曾入梦，听云和。\n洞庭香、随月影来过。\n无尘土、敢涴弓罗。\n正似梦时风韵、更娇多。"
  ],
  [
    "风入松",
    "张",
    "芳丛簇簇水滨生。\n勾引午风清。\n六花大似天边雪，又几时、雪有三层。\n明艳射回蜂翅，净香熏透蝉声。\n晚檐人共月同行。\n疏影动银屏。\n指尖轻拈都如玉，听画栏、高啭流莺。\n道是花枝比得，不成花也多情。"
  ],
  [
    "菩萨蛮",
    "张",
    "层层细剪冰花小。\n新随荔子云帆到。\n一露一番开。\n玉人催卖栽。\n爱花心未已。\n摘放冠儿里。\n轻浸水晶凉。\n一窝云影香。"
  ],
  [
    "柳梢青",
    "张",
    "天远山围，龙蟠淡霭，虎踞斜晖。\n几度功名，几番成败，浑似鸥飞。\n楼台一望凄迷。\n算到底、空争是非。\n今夜潮生，明朝风顺，且送船归。"
  ],
  [
    "鹧鸪天",
    "张",
    "御路东风拂翠衣。\n卖灯人散烛笼稀。\n不知月底梅花冷，只忆桥边步袜归。\n闲梦淡，旧游非。\n夜深谁在小帘帏。\n罘罳儿下围炉坐，明处行人立地时。"
  ],
  [
    "柳梢青",
    "张",
    "千丈风漪。\n霁光明处，花柳高低。\n箫鼓声中，宝钗遥认，兰棹交驰。\n贪呆觑著帘儿。\n不好价、伊家怎知。\n便是重来，真情厮向，难似当时。"
  ],
  [
    "朝中措",
    "张",
    "先生心地等空虚。\n行处幻仙都。\n点缀玲珑花柳，翻腾窈窕规模。\n三杯两盏，五言十字，迟老工夫。\n受用南湖风月，何须更到西湖。"
  ],
  [
    "糖多令・唐多令",
    "刘过",
    "芦叶满汀洲。\n塞沙带浅流。\n二十年、重过南楼。\n柳下系舟犹未稳，能几日、又中秋。\n黄鹤断矶头。\n故人今不在。\n旧江山，浑是新愁。\n欲买桂花同载酒，终不是、少年游。"
  ],
  [
    "谒金门",
    "刘过",
    "归不去。\n船泊早春梅渚。\n试听玉人歌白苎。\n行云无觅处。\n翦烛写诗无语。\n漠漠寒生窗户。\n明日短篷眠夜雨。\n宝钗留半股。"
  ],
  [
    "谒金门",
    "刘过",
    "秋兴恶。\n愁怯罗衾风弱。\n雨线垂垂晴又落。\n轻烟笼翠箔。\n休道旅怀萧索。\n生怕香浓灰薄。\n桂子莫教孤酒约。\n诗情浑落魄。"
  ],
  [
    "柳梢青",
    "刘过",
    "泛菊杯深，吹梅角远，同在京城。\n聚散匆匆，云边孤雁，水上浮萍。\n教人怎不伤情。\n觉几度、魂飞梦惊。\n後夜相思，尘随马去，月逐舟行。"
  ],
  [
    "霜天晓角",
    "刘过",
    "霜天晓角。\n梦回滋味恶。\n酒醒不襟寒力，纱窗外、月华薄。\n拥衾思旧约。\n无情风透幕。\n惟有梅花相伴，不成是、也吹落。"
  ],
  [
    "好事近",
    "刘过",
    "谁斫碧琅轩，影撼半庭风月。\n尚有岁寒心在，留得数茎华发。\n龙孙戏弄碧波涛，随手清风发。\n滚到浪花深处，起一窝香雪。"
  ],
  [
    "四字令・醉太平",
    "刘过",
    "情深意真。\n眉长鬓青。\n小楼明月调筝。\n写春风数声。\n思君忆君。\n魂牵梦萦。\n翠销香暖云屏。\n更那堪酒醒。"
  ],
  [
    "蝶恋花",
    "刘过",
    "帘幕闻声歌已妙。\n一曲尊前，真个梅花早。\n眉黛两山谁为扫。\n风流京兆江南调。\n醉得白人易老。\n老去侯鲭，旧也曾年少。\n後夜短篷霜月晓。\n梦魂依约云山绕。"
  ],
  [
    "蝶恋花",
    "刘过",
    "宝鉴年来微有晕。\n懒照容华，人远天涯近。\n昨夜灯花还失信。\n无心更唱《江城引》。\n行过短墙回首认。\n醉撼花梢，红雨飞成阵。\n拌了为郎憔悴损。\n庞儿恰似江梅韵。"
  ],
  [
    "临江仙",
    "刘过",
    "满院花香晴昼永，亭户无人。\n谁将心绪管青春。\n游丝知我懒，江柳也眉颦。\n近水远山都积恨，可堪芳草如茵。\n何曾一日不思君。\n无书凭朔雁，有泪在罗巾。"
  ],
  [
    "临江仙",
    "刘过",
    "数叠小山亭馆静，落花红雨园林。\n画楼风月想重临。\n琵琶金凤语，长笛水龙吟。\n青眼已伤前遇少，白头孤负知音。\n苔墙藓井夜沈沈。\n无聊成独坐，有恨即沾襟。"
  ],
  [
    "临江仙",
    "刘过",
    "长短驿亭南北路，蒙茸醉拥驼裘。\n雪天行计欠人留。\n严风催酒醒，微雨替梅愁。\n自作小词呵冻写，冷金淡衬银钩。\n此情知得几时休。\n寒云迷洛浦，残梦绕秦楼。"
  ],
  [
    "临江仙",
    "刘过",
    "红袖扶来聊促膝，龙团共破春温。\n高标终是绝尘氛。\n两箱留烛影，一水试云痕。\n饮罢清风生两腋，馀香齿颊犹存。\n离情凄咽更休论。\n银鞍和月载，金碾为谁分。"
  ],
  [
    "江城子",
    "刘过",
    "海棠风韵玉梅春。\n小腰身。\n晓妆新。\n长是花时，犹系茜罗裙。\n一撮精神娇欲滴，说不似，画难真。\n楼前江柳又江云。\n隔音尘。\n泪沾襟。\n一点征帆，烟浪渺无津。\n万斛相思红豆子，凭寄与个中人。"
  ],
  [
    "江城子",
    "刘过",
    "淡香幽艳露华浓。\n晚妆慵。\n略匀红。\n春困恹恹，□□鬓云松。\n早是自来莲步小，新样子，为谁弓。\n画堂西畔曲栏东。\n醉醒中。\n苦匆匆。\n卷上珠帘，依旧半床空。\n香满炉人未寝，花弄月，竹摇风。"
  ],
  [
    "浣溪沙",
    "刘过",
    "黄鹤楼前识楚卿。\n彩云重叠拥娉婷。\n席间谈笑觉风生。\n标格胜如张好好，情怀浓似薛琼琼。\n半帘花月听弹筝。"
  ],
  [
    "浣溪沙",
    "刘过",
    "墙外蒙蒙雨湿烟。\n参差小树绿阴圆。\n残春中酒落花前。\n海燕成巢终是客，鳏鱼入夜几曾眠。\n人间一段恶因缘。"
  ],
  [
    "浣溪沙",
    "刘过",
    "著意寻芳已自迟。\n可堪容易送春归。\n酒阑无奈思依依。\n杨柳小桥人远别，梨花深巷月斜辉，此情惟我与君知。"
  ],
  [
    "浣溪沙",
    "刘过",
    "谁把幽香透骨薰。\n韵高全似玉楼人。\n几时劝酒不深颦。\n竹里绝怜闲体态，月边无限好精神。\n一枝斜插坐生春。"
  ],
  [
    "浣溪沙",
    "刘过",
    "雾鬓云鬟已懒梳。\n君休乔木妾归欤。\n且来卖酒伴相如，骨细肌丰周昉画，肉多韵胜子瞻书。\n琵琶弦索尚能无。"
  ],
  [
    "西江月",
    "刘过",
    "细雨黄梅初熟，微风燕子交飞。\n手拈团扇写新题。\n心事恹恹难寄。\n片月只堪供恨，双星却有重期。\n石榴裙子正芬菲。\n知为何人慵系。"
  ],
  [
    "西江月",
    "刘过",
    "素面偏宜酒晕，晓妆净洗啼痕。\n只疑身是玉梅魂。\n长为春风瘦损。\n冉冉烟生兰渚，娟娟月挂愁村。\n落花飞絮耿黄昏。\n又是一番新恨。"
  ],
  [
    "西江月",
    "刘过",
    "楼上佳人楚楚，天边皓月徐徐。\n呼童忙为卷虾须。\n试问中情几句。\n圆少却因底事，缺多毕竟何如。\n嫦娥无语谩踌躇。\n飞过画栏西去。"
  ],
  [
    "天仙子",
    "刘过",
    "别酒醺醺容易醉。\n回过头来三十里。\n马儿只管去如飞，牵一会。\n坐一会。\n断送杀人山共水。\n是则青衫终可喜。\n不道恩情拼得未。\n雪迷村店酒旗斜，去也是。\n住也是。\n烦恼自家烦恼你。"
  ],
  [
    "天仙子",
    "刘过",
    "彩笔恹恹慵赋咏。\n斗草闲来寻小迳。\n西园春事只供愁，当好景。\n成孤另。\n春又那知人欲病。\n洗尽残妆临晚镜。\n淡玉一团浆水莹。\n强持檀板近芳樽，云遏定。\n君须听。\n低唱月来花弄影。"
  ],
  [
    "小桃红・连理枝",
    "刘过",
    "晚入纱窗静。\n戏弄菱花镜。\n翠袖轻匀，玉纤弹去，小妆红粉。\n画行人、愁外两青山，兴尊前离恨。\n宿酒醺难醒。\n笑记香肩并。\n暖借莲腮，碧云微透，晕眉斜印。\n最多情、生怕外人猜，拭香津微。"
  ],
  [
    "竹香子",
    "刘过",
    "一琐窗儿明快。\n料想那人不在。\n熏笼脱下旧衣裳，件件香难赛。\n匆匆去得忒煞。\n这镜儿、也不曾盖。\n千朝百日不曾来，没这些儿个采。"
  ],
  [
    "临江仙",
    "刘过",
    "半雨半晴模样，乍寒乍热天时。\n榴花香逐湿风飞。\n绿云翻翠浪，水急转前溪。\n谁识清凉意思，珊瑚枕冷先知。\n秋光预若借些儿。\n剩催金粟闹，素魄好扬辉。"
  ],
  [
    "鹧鸪天",
    "刘过",
    "楼外云山千万重。\n画眉人隔小帘栊。\n风垂舞柳春犹浅，雪点酥胸暖未融。\n携手处，又相逢。\n夜阑心事与郎同。\n一杯自劝羔儿酒，十幅销金暖帐笼。"
  ],
  [
    "清平乐",
    "刘过",
    "憎憎地。\n一捻儿年纪。\n待道瘦来肥不是。\n宜著淡黄衫子。\n唇边一点樱多。\n见人频敛双蛾。\n我自金陵怀古，唱时休唱西河。"
  ],
  [
    "西江月",
    "刘过",
    "堂上谋臣尊俎，边头将士干戈。\n天时地利与人和。\n燕可伐欤曰可。\n今日楼台鼎鼐，明年带砺山河。\n大家齐唱大风歌。\n不日四方来贺。"
  ],
  [
    "临江仙",
    "刘过",
    "行道桥南无酒卖，老天犹困英雄。"
  ],
  [
    "糖多令・唐多令",
    "刘过",
    "解缆蓼花湾。\n好风吹去帆。\n二十年、重过新滩。\n洛浦凌波人去後，空梦绕、翠屏间。\n飞雾湿征衫。\n苍苍烟树寒。\n望星河、低处长安。\n绮陌红楼应笑我，为梅事、过江南。"
  ],
  [
    "清平乐",
    "刘过",
    "新来塞北。\n传到真消息。\n赤地居民无一粒。\n更五单于争立。\n维师尚父鹰扬。\n熊罴百万堂堂。\n看取黄金假钺，归来异姓真王。"
  ],
  [
    "好事近",
    "蔡幼学",
    "日日惜春残，春去更无明日。\n拟把醉同春住，又醒来岑寂。\n明年不怕不逢春，娇春怕无力。\n待向灯前休睡，与留连今夕。"
  ],
  [
    "西江月",
    "卢炳",
    "残雪犹馀远岭。\n晚烟半隐寒林。\n溶溶春涨绿波深。\n时有渔人钓艇。\n倚岸野梅坠粉。\n蘸溪宫柳摇金。\n凭栏凝伫酒初醒。\n料得谁知此景。"
  ],
  [
    "鹊桥仙",
    "卢炳",
    "馀霞散绮，明河翻雪。\n隐隐鹊桥初结。\n牛郎织女两逢迎，□胜却、人间欢悦。\n一宵相会，经年离别。\n此语真成浪说。\n细思怎得似嫦娥，解独宿、广寒宫阙。"
  ],
  [
    "柳梢青",
    "卢炳",
    "兰蕙心情，海棠韵度，杨柳腰肢。\n步稳金莲，手纤春笋，肤似凝脂。\n歌生舞态都宜。\n拚著个、坚心共伊。\n无奈相思，带围宽尽，说与教知。"
  ],
  [
    "柳梢青",
    "卢炳",
    "雅淡精神，铅黄未洗，犹带残妆。\n春艳一枝，鹅儿颜色，染就纤裳。\n月移影转南窗。\n特地送、些儿暗香。\n宿酒初醒，这般滋味，梦断池塘。"
  ],
  [
    "谒金门",
    "卢炳",
    "春寂寂。\n节物又催寒食。\n楼上卷帘双燕入。\n断魂愁似织。\n门外雨馀风急。\n满地落英红湿。\n好梦惊回无处觅。\n天涯芳草碧。"
  ],
  [
    "谒金门",
    "卢炳",
    "春事寂。\n苦笋鲥鱼初食。\n风卷绣帘飞絮入。\n柳丝萦似织。\n迅速韶光去急。\n过雨绿阴尤湿。\n回首旧游何处觅。\n远山空伫碧。"
  ],
  [
    "谒金门",
    "卢炳",
    "门巷寂。\n梅豆微酸怯食。\n别恨萦心愁易入。\n寸肠如网织。\n去橹咿哑声急。\n泪滴春衫轻湿。\n尺素待凭鱼雁觅。\n远烟凝处碧。"
  ],
  [
    "浣溪沙",
    "卢炳",
    "水阁无尘午昼长。\n薰风十里藕花香。\n一番疏雨酿微凉。\n旋点新茶消睡思，不将醽醁恼诗肠。\n阑干倚遍挹湖光。"
  ],
  [
    "菩萨蛮",
    "卢炳",
    "梦回小枕敧寒玉。\n博山香暖沈烟续。\n帷薄怯轻纱。\n风牵幌带斜。\n夜窗云影细。\n月送花阴至。\n身世在陶唐。\n闲愁不挂肠。"
  ],
  [
    "好事近",
    "卢炳",
    "庭院欲昏黄，秋思恼人情乱。\n宝瑟试弹新曲，更与谁同伴。\n阳台魂梦杳无踪，奴住巫山畔。\n不似楚襄云雨，俏输他一半。"
  ],
  [
    "减字木兰花",
    "卢炳",
    "传消寄息。\n咫尺远如千里隔。\n欲见无由。\n惹起新愁与旧愁。\n情怀如醉。\n枕连宵终不寐。\n无奈相思。\n此恨凭谁说与伊。"
  ],
  [
    "画堂春",
    "卢炳",
    "轻红桃杏斗娇妍。\n晓来葱茜祥烟。\n霓旌绛节下云天。\n行地神仙。\n盛事频封锦诰，歌声齐劝金莲。\n教从沧海变桑田。\n富贵长年。"
  ],
  [
    "临江仙",
    "卢炳",
    "弱水蓬莱真胜地，祥烟闪烁霓旌。\n瑶池欢会下云軿。\n康宁新喜事，淑善旧家声。\n戏采捧觞真乐事，蟠桃献寿千春。\n从今更愿子孙荣。\n加恩封锦诰，学道诵黄庭。"
  ],
  [
    "踏莎行",
    "卢炳",
    "秋色人家，夕阳洲渚。\n西风催过黄华渡。\n江烟引素忽飞来，水禽破暝双双去。\n奔走红尘，栖迟羁旅。\n断肠犹忆江南句。\n白云低处雁回峰，明朝便踏潇湘路。"
  ],
  [
    "杏花天",
    "卢炳",
    "镂冰翦玉工夫费。\n做六出、飞花乱坠，舞风情态谁相似。\n算只有、江梅可比。\n极目处、瑶万里。\n海天阔、清寒似水。\n从教高卷珠帘起。\n看三白、年丰瑞气。"
  ],
  [
    "鹧鸪天",
    "卢炳",
    "初过清明春昼长。\n紫红香雾蔼华堂。\n朱颜阿母逢生旦，采戏儿孙捧寿觞。\n齐祝颂，喜平康。\n天教两鬓正苍苍。\n壶中日月应长久，笑看蟠桃几度芳。"
  ],
  [
    "菩萨蛮",
    "卢炳",
    "石榴裙束纤腰袅。\n金莲稳衬弓靴小。\n娇呆□羞人。\n伞低遮半身。\n恩情如纸薄。\n方信当初错。\n邂逅苦匆匆。\n还疑是梦中。"
  ],
  [
    "踏莎行",
    "卢炳",
    "雅淡容仪，温柔情性。\n偏伊赋得多风韵。\n明眸剪水玉为肌，凤鞋弓小金莲衬。\n相见虽频，欢娱无定。\n蛮笺写了凭谁问。\n坚心好事有成时，须教人道都相称。"
  ],
  [
    "武陵春",
    "卢炳",
    "红荻黄芦秋已老，妆点楚江头。\n更有吴姬拨小桡。\n来往自妖娆。\n款款舣舟临别岸，短缆系花梢。\n料得前身是莫愁。\n依旧有风流。"
  ],
  [
    "朝中措",
    "卢炳",
    "晓来天气十分凉。\n时候近重阳。\n村落人家潇洒，篱菊有芬芳。\n年来渐觉，诗肠愈窄，酒量偏狂。\n好景不须放过，何妨一醉千觞。"
  ],
  [
    "小重山",
    "卢炳",
    "一见情怀便雅投。\n尊前成密约，意绸缪。\n已成行计理归舟。\n空相忆，无计为伊留。\n执别话离愁。\n萦萦滋味恶，在心头。\n而今无奈阻欢游。\n些子事，此恨两幽幽。"
  ],
  [
    "玉团儿",
    "卢炳",
    "绿云慢绾新梳束。\n这标致、诸馀不俗。\n邂逅相逢，情怀雅合，全似深熟。\n耳边笑语论心曲。\n把不定、红生脸肉。\n若得同欢，共伊携老，心事忒足。"
  ],
  [
    "一剪梅・一翦梅",
    "卢炳",
    "灯火楼台万斛莲。\n千门喜笑，素月婵娟。\n几多急莞与繁弦。\n巷陌骈阗。\n毕献芳筵。\n乐与民偕五马贤。\n绮罗丛里，一簇神仙。\n传柑雅宴约明年。\n尽夕留连。\n满泛金船。"
  ],
  [
    "清平乐",
    "卢炳",
    "玻璃翦叶。\n点缀黄金屑。\n雅淡幽姿风味别。\n翠影婆娑弄月。\n秋光占断江南。\n清香鼻观先参。\n一朵折来和露，乌云髻畔斜簪。"
  ],
  [
    "瑞鹧鸪",
    "卢炳",
    "客里惊嗟又岁除。\n萧萧寒雨滴茅庐。\n山深溪转泉声碎，夜永风摇烛影孤。\n冷甚只多烧木叶，诗成无处写桃符。\n强酬节物聊清酌，今岁屠苏自取疏。"
  ],
  [
    "武陵春",
    "卢炳",
    "常忆江南春欲到，消息付南枝。\n疏影横斜照水时。\n月淡暗香迟。\n可惜江头千树玉，雨暗更风欺。\n传语东君管领伊。\n憔悴有谁知。"
  ],
  [
    "鹧鸪天",
    "卢炳",
    "秋月明眸两鬓浓。\n衫儿贴体绉轻红。\n清声宛转歌金缕，纤手殷勤捧玉锺。\n娇娅姹，语惺松。\n酒香沸沸透羞容。\n刘郎莫恨相逢晚，且喜桃源路已通。"
  ],
  [
    "减字木兰花",
    "卢炳",
    "莎衫筠笠。\n正是村村农务急。\n绿水千畦。\n惭愧秧针出得齐。\n风斜雨细。\n麦欲黄时寒又至。\n妇耕夫。\n画作今年稔岁图。"
  ],
  [
    "踏莎行",
    "卢炳",
    "猎猎霜风，晓雾。\n归来喜踏江南路。\n千林翠幄半红黄，试看青女工夫做。\n茅舍疏篱，竹边低户。\n谁家酒滴真珠露。\n旋酤一盏破清寒，趁晴同过黄花渡。"
  ],
  [
    "蝶恋花",
    "卢炳",
    "满架冰蕤开遍了。\n试问花神，留得春多少。\n清胜荀香娇韵好。\n谢庭风月应难到。\n酒酿新醅名不老。\n醉倒花前，真个无烦恼。\n满座清欢供一笑。\n春酲拼却明窗晓。"
  ],
  [
    "点绛唇",
    "卢炳",
    "过眼溪山，向来都是经行处。\n骖鸾人去。\n冷落吹箫侣。\n小立江亭，愁对蒹葭浦。\n无情绪。\n酒杯慵举。\n闲看江枫舞。"
  ],
  [
    "诉衷情",
    "卢炳",
    "无端风雨送清秋。\n天气冷飕飕。\n行人先自离索，直是不禁愁。\n思往事，忆前游。\n泪难收。\n重阳近也，黄花依旧，谁伴清瓯。"
  ],
  [
    "冉冉云",
    "卢炳",
    "雨洗千红又春晚。\n留牡丹、倚阑初绽。\n娇娅姹、偏赋精神君看。\n算费尽、工夫点染。\n带露天香最清远。\n太真妃、院妆体段。\n拼对花、满把流霞频劝。\n怕逐东风零乱。"
  ],
  [
    "减字木兰花",
    "卢炳",
    "冰姿雪艳。\n天赋精神偏冷淡。\n惟有清香。\n何逊扬州暗断肠。\n孤芳好处。\n消得骚人题妙句。\n皴皵寒枝。\n未必生绡画得宜。"
  ],
  [
    "鹧鸪天",
    "卢炳",
    "阁雨浮云寒尚轻。\n商量雪意未全成。\n莫嫌竹外萧然处，忽有幽香透鼻清。\n诗兴逸，酒魂醒。\n主人留客更多情。\n不辞满引成痴客，且把梅花醉一觥。"
  ],
  [
    "柳梢青",
    "卢炳",
    "笑菊欺梅。\n嫌蜂却蝶，压尽寒荄。\n月下精神，醉时风韵，红透香腮。\n天工造化难猜。\n甚怪我、愁眉未开。\n故遣名花，凌霜带露，先送春来。"
  ],
  [
    "少年游",
    "卢炳",
    "绣罗褑子间金丝。\n打扮好容仪。\n晓雪明肌，秋波入鬓，鞋小步行迟。\n冠儿时样都相称，花插楝双枝。\n倩俏精神，风流情态，惟有粉郎知。"
  ],
  [
    "蝶恋花",
    "卢炳",
    "罗幕护寒遮晓雾。\n爱日烘晴，又是年华暮。\n潇洒江梅争欲吐。\n暗香漏泄春来处。\n何日寻芳溪畔路。\n挈榼携筇，写景论心素。\n千里相逢真会遇。\n羡君解道江南句。"
  ],
  [
    "诉衷情",
    "卢炳",
    "柴扉人寂草生畦。\n藤蔓乱萦篱。\n秋净楚天如水，云叶度墙低。\n同把盏，且伸眉。\n对残晖。\n红茱笑拈，黄菊斜簪，恋饮忘归。"
  ],
  [
    "浣溪沙",
    "卢炳",
    "常记京华昔浪游。\n青罗买笑万金酬。\n醉中曾此当貂裘。\n自恨山翁今老矣，惜花心性谩风流。\n清樽独酌更何愁。"
  ],
  [
    "清平乐",
    "卢炳",
    "方池小小。\n风摺玻璃皱。\n数朵荷花开更好。\n把住薰风一笑。\n芳容淡注胭脂。\n亭亭翠叶相依。\n只欠一双鸂鶒，便如画底屏帷。"
  ],
  [
    "菩萨蛮",
    "卢炳",
    "而今怕听相思曲。\n多情蹙损眉峰绿。\n惜别上扁舟。\n望穷江际楼。\n蛮笺封了发。\n为忆人如雪。\n离恨写教看。\n休令盟约寒。"
  ],
  [
    "小重山令・小重山",
    "姜夔",
    "人绕湘皋月坠时。\n斜横花树小，浸愁漪。\n一春幽事有谁知。\n东风冷、香远茜裙归。\n鸥去昔游非。\n遥怜花可可，梦依依。\n九疑云杳断魂啼。\n相思血，都沁绿筠枝。"
  ],
  [
    "莺声绕红楼",
    "姜夔",
    "十亩梅花作雪飞。\n冷香下、携手多时。\n两年不到断桥西。\n长笛为予吹。\n人妒垂杨绿，春风为、染作仙衣。\n垂杨却又妒腰枝。\n近前舞丝丝。"
  ],
  [
    "鬲溪梅令",
    "姜夔",
    "好花不与殢香人。\n浪粼粼。\n又恐春风归去绿成阴。\n玉钿何处寻。\n木兰双桨梦中云。\n小横陈。\n漫向孤山山下觅盈盈。\n翠禽啼一春。"
  ],
  [
    "阮郎归",
    "姜夔",
    "红云低压碧玻璃。\n惺惚花上啼。\n静看楼角拂长枝。\n朝寒吹翠眉。\n休涉笔，且裁诗。\n年年风絮时。\n绣衣夜半草符移。\n月中双桨归。"
  ],
  [
    "阮郎归",
    "姜夔",
    "旌阳宫殿昔徘徊。\n一坛云叶垂。\n与君闲看壁间题。\n夜凉笙鹤期。\n茅店酒，寿君时。\n老枫临路歧。\n年年强健得追随。\n名山游遍归。"
  ],
  [
    "好事近",
    "姜夔",
    "凉夜摘花钿，苒苒动摇云绿。\n金络一团香露，正纱厨人独。\n朝来碧缕放长穿，钗头挂层玉。\n记得如今时候，正荔枝初熟。"
  ],
  [
    "点绛唇",
    "姜夔",
    "燕雁无心，太湖西畔随云去。\n数峰清苦。\n商略黄昏雨。\n第四桥边，拟共天随住。\n今何许。\n凭栏怀古。\n残柳参差舞。"
  ],
  [
    "点绛唇",
    "姜夔",
    "金谷人归，绿扬低扫吹笙道。\n数声啼鸟。\n也学相思调。\n月落潮生，掇送刘郎老。\n淮南好。\n甚时重到。\n陌上生春草。"
  ],
  [
    "虞美人",
    "姜夔",
    "西园曾为梅花醉。\n叶翦春云细。\n玉笙凉夜隔帘吹。\n卧看花梢摇动、一枝枝。\n娉娉袅袅教谁惜。\n空压纱巾侧。\n沈香亭北又青苔。\n唯有当时蝴蝶、自飞来。"
  ],
  [
    "虞美人",
    "姜夔",
    "摩挲紫盖峰头石。\n上瞰苍崖立。\n玉盘摇动半崖花。\n花树扶蔬、一半白云遮。\n盈盈相望无由摘。\n惆怅归来屐。\n而今仙迹杳难寻。\n那日青楼、曾见似花人。"
  ],
  [
    "忆王孙",
    "姜夔",
    "冷红叶叶下塘秋。\n长与行云共一舟。\n零落江南不自由。\n两绸缪。\n料得吟鸾夜夜愁。"
  ],
  [
    "少年游",
    "姜夔",
    "双螺未合，双蛾先敛，家在碧云西。\n别母情怀，随郎滋味，桃叶渡江时。\n扁舟载了，匆匆归去，今夜泊前溪。\n杨柳津头，梨花墙外，心事两人知。"
  ],
  [
    "鹧鸪天",
    "姜夔",
    "京洛风流绝代人。\n因何风絮落溪津。\n笼鞋浅出鸦头袜，知是凌波漂渺身。\n红乍笑，绿长颦。\n与谁同度可怜春。\n鸳鸯独宿何曾惯，化作西楼一缕云。"
  ],
  [
    "鹧鸪天",
    "姜夔",
    "曾共君侯历聘来。\n去年今日踏莓苔。\n旌扬宅里疏疏磬。\n挂屩枫前草草杯。\n呼煮酒，摘青梅。\n今年官事莫徘徊。\n移家径入蓝田县，急急船头打鼓催。"
  ],
  [
    "鹧鸪天",
    "姜夔",
    "柏绿椒红事事新。\n隔篱灯影贺年人。\n三茅钟动西窗晓，诗鬓无端又一春。\n慵对客，缓开门。\n梅花闲伴老来身。\n娇儿学作人间字，郁垒神荼写未真。"
  ],
  [
    "鹧鸪天",
    "姜夔",
    "巷陌风光纵赏时。\n笼纱未出马先嘶。\n白头居士无呵殿，只有乘肩小女随。\n花满市，月侵衣。\n少年情事老来悲。\n沙河塘上春寒浅，看了游人缓缓归。"
  ],
  [
    "鹧鸪天",
    "姜夔",
    "忆昨天街预赏时。\n柳悭梅小未教知。\n而今正是欢游夕，却怕春寒自掩扉。\n帘寂寂，月低低。\n旧情惟有绛都词。\n芙蓉影暗三更後，卧听邻娃笑语归。"
  ],
  [
    "鹧鸪天",
    "姜夔",
    "肥水东流无尽期。\n当初不合种相思。\n梦中未比丹青见，暗里忽惊山鸟啼。\n春未绿，鬓先丝。\n人间别久不成悲。\n谁教岁岁红莲夜，两处沈吟各自知。"
  ],
  [
    "鹧鸪天",
    "姜夔",
    "辇路珠帘两行垂。\n千枝银烛舞僛僛。\n东风历历红楼下，谁识三生杜牧之。\n欢正好，夜何其。\n明朝春过小桃枝。\n鼓声渐远游人散，惆怅归来有月知。"
  ],
  [
    "夜行船",
    "姜夔",
    "略彴横溪人不度。\n听流澌、佩环无数。\n屋角垂枝，船头生影，算唯有、春知处。\n回首江南天欲暮。\n折寒香、倩谁传语。\n玉笛无声，诗人有句，花休道、轻分付。"
  ],
  [
    "杏花天",
    "姜夔",
    "绿丝低拂鸳鸯浦。\n想桃叶、当时唤渡。\n又将愁眼与春风，待去。\n倚兰桡、更少驻。\n金陵路。\n莺吟燕舞。\n算潮水、知人最苦。\n满汀芳草不成归，日暮。\n更移舟、向甚处。"
  ],
  [
    "醉吟商小品・小品",
    "姜夔",
    "又正是春归，细柳暗黄千缕。\n暮鸦啼处。\n梦逐金鞍去。\n一点芳心休诉。\n琵琶解语。"
  ],
  [
    "玉梅令",
    "姜夔",
    "疏疏雪片。\n散入溪南苑。\n春寒锁、旧家亭馆。\n有玉梅几树，背立怨东风，高花未吐，暗香已远。\n公来领略，梅花能劝。\n花长好、愿公更健。\n便揉春为酒，翦雪作新诗，拚一日、绕花千转。"
  ],
  [
    "踏莎行",
    "姜夔",
    "燕燕轻盈，莺莺娇软。\n分明又向华胥见。\n夜长争得薄情知，春初早被相思染。\n别後书辞，别时针线。\n离魂暗逐郎行远。\n淮南皓月冷千山，冥冥归去无人管。"
  ],
  [
    "诉衷情",
    "姜夔",
    "石榴一树浸溪红。\n零落小桥东。\n五日凄凉心事，山雨打船篷。\n谙世味，楚人弓。\n莫忡忡。\n白头行客，不采苹花，孤负薰风。"
  ],
  [
    "浣溪沙",
    "姜夔",
    "著酒行行满袂风。\n草枯霜鹘落晴空。\n销魂都在夕阳中。\n恨入四弦人欲老，梦寻千驿意难通。\n当时何似莫匆匆。"
  ],
  [
    "浣溪沙",
    "姜夔",
    "春点疏梅雨後枝。\n翦灯心事峭寒时。\n市桥携手步迟迟。\n蜜炬来时人更好，玉笙吹彻夜何其。\n东风落靥不成归。"
  ],
  [
    "浣溪沙",
    "姜夔",
    "钗燕笼云晚不。\n拟将裙带系郎船。\n别离滋味又今年。\n杨柳夜寒犹自舞，鸳鸯风急不成眠。\n些儿闲事莫萦牵。"
  ],
  [
    "浣溪沙",
    "姜夔",
    "雁怯重云不肯啼。\n画船愁过石塘西。\n打头风浪恶禁持。\n春浦渐生迎棹绿，小梅应长亚门枝。\n一年灯火要人归。"
  ],
  [
    "浣溪沙",
    "姜夔",
    "花里春风未觉时。\n美人呵蕊缀横枝。\n隔帘飞过蜜蜂儿。\n书寄岭头封不到，影浮杯面误人吹。\n寂寥惟有夜寒知。"
  ],
  [
    "浣溪沙",
    "姜夔",
    "翦翦寒花小更垂。\n阿琼愁里弄妆迟。\n东风烧烛夜深归。\n落蕊半黏钗上燕，露黄斜映鬓边犀。\n老夫无味已多时。"
  ],
  [
    "淡黄柳",
    "姜夔",
    "空城晓月。\n吹入垂杨陌。\n马上单衣寒恻恻。\n看尽鹅黄嫩绿，都是江南旧相识。\n正岑寂。\n明朝又寒食。\n强携酒、小桥宅，怕梨花落尽成秋色。\n燕燕飞来，问春何在，唯有池塘自碧。"
  ],
  [
    "小重山令・小重山",
    "姜夔",
    "寒食飞红满帝城。\n慈乌相对立，柳青青。\n玉阶端笏细陈情。\n天恩许，春尽可还京。\n鹊报倚门人。\n安舆扶上了，更亲擎。\n看花携乐缓行程。\n争迎处，堂下拜公卿。"
  ],
  [
    "卜算子",
    "姜夔",
    "江左咏梅人，梦绕青青路。\n因向凌风台下看，心事还将与。\n忆别庾郎时，又过林逋处。\n万古西湖寂寞春，惆怅谁能赋。"
  ],
  [
    "卜算子",
    "姜夔",
    "月上海云沈，鸥去吴波回。\n行过西泠有一枝，竹暗人家静。\n又见水沈亭，举目悲风景。\n花下铺毡把一杯，缓饮春风影。"
  ],
  [
    "卜算子",
    "姜夔",
    "藓干石斜妨，玉蕊松低覆。\n日暮冥冥一见来，略比年时瘦。\n凉观酒初醒，竹阁吟才就。\n犹恨幽香作许悭，小迟春心透。"
  ],
  [
    "卜算子",
    "姜夔",
    "家在马城西，今赋梅屏雪。\n梅雪相兼不见花，月影玲珑彻。\n前度带愁看，一饷和愁折。\n若使逋仙及见之，定自成愁绝。"
  ],
  [
    "卜算子",
    "姜夔",
    "摘蕊暝禽飞，倚树悬冰落。\n下竺桥边浅立时，香已漂流却。\n空径晚烟平，古寺春寒恶。\n老子寻花第一番，常恐吴儿觉。"
  ],
  [
    "卜算子",
    "姜夔",
    "绿萼更横枝，多少梅花样。\n惆怅西村一坞春，开遍无人赏。\n细草藉金舆，岁岁长吟想。\n枝上么禽一两声，犹似宫娥唱。"
  ],
  [
    "卜算子",
    "姜夔",
    "象笔带香题，龙笛吟春咽。\n杨柳娇痴未觉愁，花管人离别。\n路出古昌源，石瘦冰霜洁。\n折得青须碧藓花，持向人间说。"
  ],
  [
    "卜算子",
    "姜夔",
    "御苑接湖波，松下春风细。\n云绿峨峨玉万枝，别有仙风味。\n长信昨来看，忆共东皇醉。\n此树婆娑一惘然，苔藓生春意。"
  ],
  [
    "虞美人",
    "姜夔",
    "阑干表立苍龙背。\n三面巉天翠。\n东游才上小蓬莱。\n不见此楼烟雨、未应回。\n而今指点来时路。\n却是冥蒙处。\n老仙鹤驭几时归。\n未必山川城郭、是耶非。"
  ],
  [
    "点绛唇",
    "姜夔",
    "祝寿筵开，画堂深映花如绣。\n瑞烟喷兽。\n帘幕香风透。\n一点台星，化作人间秀。\n韶音奏。\n两行红袖。\n齐劝长生酒。"
  ],
  [
    "浪淘沙",
    "汪莘",
    "天末起凉风。\n云气匆匆。\n如今何处有英雄。\n独佩一壶溪上去，秋水澄空。\n绝壁耸云中，倒挂青松。\n醉歌汉殿与秦宫。\n日现山西留不住，目送飞鸿。"
  ],
  [
    "浣溪沙",
    "汪莘",
    "一曲清溪绕舍流。\n数间茅屋正宜秋。\n芙蓉灼灼出墙头。\n元亮气高还作令，少陵形瘦不封侯。\n村醪闲饮两三瓯。"
  ],
  [
    "生查子",
    "汪莘",
    "春来春色佳，秋至秋光好。\n无计奈春归，又看秋光老。\n去年飞雪时，病与梅花道。\n来岁雪飞时，为把金樽倒。"
  ],
  [
    "感皇恩",
    "汪莘",
    "年少好寻芳，早春时节。\n飞去飞来似蝴蝶。\n如今老大，懒趁五陵豪侠。\n梦中时听得，秦箫咽。\n割断人间，柳枝桃叶。\n海上书来恨离别。\n旧游还在，空锁烟霞万叠。\n举杯相忆处，青天月。"
  ],
  [
    "忆秦娥",
    "汪莘",
    "村南北。\n夜来陡觉霜风急。\n霜风急。\n征途情绪，塞垣消息。\n佳人独倚琵琶泣。\n一江明月空相忆。\n空相忆。\n寒衣未絮，荻花狼籍。"
  ],
  [
    "点绛唇",
    "汪莘",
    "数朵芙蕖，嫣然一笑凌清晓。\n谢家池沼。\n秋景偏宜少。\n气挟清霜，似把群花小。\n秋风袅。\n湘君来了。\n一曲烟波渺。"
  ],
  [
    "菩萨蛮",
    "汪莘",
    "问言何处秋光好。\n当年曾过长洲道。\n一望没遮拦。\n天宽水亦宽。\n也因轻霭扫。\n也傍斜晖讨。\n指点与君看。\n画他难不难。"
  ],
  [
    "桃源忆故人",
    "汪莘",
    "人间只解春留住。\n不管秋归去。\n一阵西窗风雨。\n秋也归何处。\n柴扉半掩闲庭户。\n黄叶青苔无数。\n犹把小春分付。\n梅蕊前村路。"
  ],
  [
    "浣溪沙",
    "汪莘",
    "青女催人两鬓霜。\n自篘白酒作重阳。\n方壶老子莫凄凉。\n天地两三胡蝶梦，古今多少菊花香。\n只将破帽送秋光。"
  ],
  [
    "点绛唇",
    "汪莘",
    "晓角霜天，昼帘却是春天气。\n小园行处。\n双蝶相随至。\n恰向梅边，又向桃边觑。\n孜孜地。\n访兰寻蕙。\n谁会幽人意。"
  ],
  [
    "菩萨蛮",
    "汪莘",
    "渔翁家住寒潭上。\n晓霜晚日时相向。\n三尺白鱼长。\n一双摇玉光。\n前朝来献状。\n果慰携壶望。\n水月正商量。\n小桥梅欲香。"
  ],
  [
    "小重山",
    "汪莘",
    "居士情怀爱小春。\n恰如重会面，旧时人。\n东君轻笑又轻颦。\n如道我，春去却伤心。\n青鸟下红巾。\n瑶池春信早，莫因循。\n柳丝黄日牡丹晨。\n相随逐，春浅到春深。"
  ],
  [
    "行香子",
    "汪莘",
    "野店残冬。\n绿酒春浓。\n念如今、此意谁同。\n溪光不尽，山翠无穷。\n有几枝梅，几竿竹，几株松。\n篮舆乘兴，薄暮疏钟。\n望孤村、斜日匆匆。\n夜窗雪阵，晓枕云峰。\n便拥渔蓑，顶渔笠，作渔翁。"
  ],
  [
    "行香子",
    "汪莘",
    "策杖溪边。\n倚杖峰前。\n望琼林、玉树森然。\n谁家残雪，何处孤烟。\n向一溪桥，一茅店，一渔船。\n别般天地，新样山川。\n唤家童、访鹤寻猿。\n山深寺远，云冷钟残。\n喜竹间灯，梅间屋，石间泉。"
  ],
  [
    "鹊桥仙",
    "汪莘",
    "柳塘居处，方壶道号，汪姓莘名耕字。\n欲将丹药点凡花，教都做、水仙无计。\n家中安石，村中居易，总是一场游戏。\n曲终金石满吾庐，争奈少、柳家风味。"
  ],
  [
    "鹊桥仙",
    "汪莘",
    "傥来无定，浮生如寄，休说真非真是。\n道人半睡半醒时，全身在、碧霄宫里。\n风师四起，云君六合，茅舍有何准拟。\n待他雪阵打窗来，旋披起、半床纸被。"
  ],
  [
    "杏花天",
    "汪莘",
    "残雪林塘春意浅。\n倚碧玉、阑干日晚。\n天涯五色明如翦。\n上有新蟾占断。\n从别後、水遥山远。\n倩说与、天台刘阮。\n方壶只有梅花伴。\n不似桃花庭院。"
  ],
  [
    "杏花天",
    "汪莘",
    "美人家在江南住。\n每惆恨、江南日暮。\n白苹洲畔花无数。\n还忆潇湘风度。\n幸自是、断肠无处。\n怎强作、莺声燕语。\n东风占断秦筝柱。\n也逐落花归去。"
  ],
  [
    "减字木兰花",
    "汪莘",
    "诗家清绝。\n檐外森然苍玉节。\n学易无思。\n一笑窗前白玉妃。\n何人共说。\n山上青松松上雪。\n更有谁知。\n溪在门前月在溪。"
  ],
  [
    "西江月",
    "汪莘",
    "红白虽分两色，清香总是梅花。\n早春风日野人家。\n相对伯夷柳下。\n爱影拈将灯取，惜香放下帘遮。\n长安如梦只堪嗟。\n乐此应须贤者。"
  ],
  [
    "西江月",
    "汪莘",
    "曾把江梅入室，门人不敬红梅。\n清香一点入灵台。\n傲雪家风犹在。\n状貌妇人孺子，性情烈士奇才。\n自开自落有谁来。\n与汝上林相待。"
  ],
  [
    "西江月",
    "汪莘",
    "天下老松有数，人间不记何年。\n海心岳顶寺门前。\n我欲收成一片。\n为向此公传语，却教老子随缘。\n龙盘虎踞负青天。\n岂若吾身亲见。"
  ],
  [
    "卜算子",
    "汪莘",
    "夏则饮红泉，冬则餐红术。\n一片新春入手来，不费些儿力。\n春在水无痕，春在山无迹。\n李白桃红未吐时，好个春消息。"
  ],
  [
    "南乡子",
    "汪莘",
    "茅舍起疏烟。\n家在寒溪阿那边。\n修竹当篱梅当户，萧然。\n问是尧天是葛天。\n风雨入新年。\n惟恐春阴咽管弦。\n绿酒一樽歌一曲，人传。\n不属天仙属散仙。"
  ],
  [
    "好事近",
    "汪莘",
    "堂上挂黄山，辉映庭前春雪。\n记得山中雪境，恰一般清绝。\n须知天锡与方壶，比似镜湖别。\n好得镜湖狂客，伴方壶欢伯。"
  ],
  [
    "好事近",
    "汪莘",
    "挽我过溪桥，请与春风权摄。\n推出雪峰千丈，照碧溪春色。\n别来三度见梅花，今日共君说。\n只这溪山十里，剩几多风月。"
  ],
  [
    "生查子",
    "汪莘",
    "天上不知天，洞里休寻洞。\n洞府天宫在眼前，春日都浮动。\n我自觉来看，他在迷时梦。\n觉则人人总是仙，步步乘鸾凤。"
  ],
  [
    "好事近",
    "汪莘",
    "风日未全春，又是春来风日。\n不出方壶门户，见东皇消息。\n此时春事苦无多，春意最端的。\n却被草牙引去，向柳梢收得。"
  ],
  [
    "好事近",
    "汪莘",
    "春早不知春，春晚又还无味。\n一点日中星鸟，想尧民如醉。\n不寒不暖杏花天，花到半开处。\n正是太平风景，为人间留住。"
  ],
  [
    "好事近",
    "汪莘",
    "风雨打黄昏，啼杀满山杜宇。\n到得人间春去，问英雄何处。\n桃红李白竞春光，谁共残妆语。\n最是梨花一树，照谁家庭户。"
  ],
  [
    "好事近",
    "汪莘",
    "阆苑梦回时，窗外数声啼鸟。\n觉我床前天气，便清明多少。\n诗人门户约花开，宿蝶误飞了。\n一段山青水绿，作洞庭春晓。"
  ],
  [
    "好事近",
    "汪莘",
    "夹岸隘桃花，花下苍苔如积。\n蓦地轻寒一阵，上桃花颜色。\n东邻西舍绝经过，新月是相识。\n白玉阑干斜倚，作蓬山春夕。"
  ],
  [
    "好事近",
    "汪莘",
    "天宇绿无云，迟日江山如绣。\n是日轻衫团扇，笑折花相授。\n南山之北北山南，星鸟尚依旧。\n谁在松风高卧，作嵩阳春画。"
  ],
  [
    "好事近",
    "汪莘",
    "月落画桥西，花影柳阴相亚。\n把住常娥问道，是谁家亭榭。\n天边处士少微星，正在杏花下。\n斜卓参旗一片，作草堂春夜。"
  ],
  [
    "浣溪沙",
    "汪莘",
    "白日青天蘸水开。\n落花江上玉鞭回。\n东君擎出牡丹来。\n独占洛阳春气足，遂中天下作花魁。\n相知深处举离杯。"
  ],
  [
    "谒金门",
    "汪莘",
    "檐溜滴。\n都是春归消息。\n带雨牡丹无气力。\n黄鹂愁雨湿。\n争看洛阳春色。\n忘却连天草碧。\n南浦绿波双桨急。\n沙头人伫立。"
  ],
  [
    "玉楼春",
    "汪莘",
    "一片江南春色晚。\n牡丹花谢莺声懒。\n问君离恨几多长，芳草连天犹觉短。\n昨夜溪头新溜满。\n樽前自起喷龙管。\n明朝飞棹下钱塘，心共白苹香不断。"
  ],
  [
    "江神子・江城子",
    "汪莘",
    "鹧鸪声里别江东。\n绿阴中。\n夕阳红。\n一点离愁，相对景重重。\n目断大罗天上客，朝玉帝，把芙蓉。\n紫阳山下偶相逢。\n醉金锺。\n跨苍龙。\n归去故山，犹带白云封。\n洞口桃花如恨我，飘满地，任春风。"
  ],
  [
    "柳梢青",
    "吴琚",
    "彩仗鞭春。\n鹅毛飞管，斗柄回寅。\n拂面东风，虽然料峭，毕竟寒轻。\n戴花折柳心情。\n怎捱得、元宵放灯。\n不是今朝，有些残雪，先去踏青。"
  ],
  [
    "浪淘沙",
    "吴琚",
    "云叶弄轻阴。\n屋角鸠鸣。\n青梅著子欲生仁。\n冷落江天寒食雨，花事关情。\n池馆昼盈盈。\n人醉寒轻。\n一川芳草只销凝。\n时有入帘新燕子，明日清明。"
  ],
  [
    "浪淘沙",
    "吴琚",
    "岸柳可藏鸦。\n路转溪斜。\n忘机鸥鹭立汀沙。\n咫尺锺山迷望眼，一半云遮。\n临水整乌纱。\n两鬓苍华。\n故乡心事在天涯。\n几日不来春便老，开尽桃花。"
  ],
  [
    "桂殿秋",
    "刘翰",
    "青帝子，碧莲宫。\n不驾云车骑白龙。\n瑶池路远羽衣湿，玉佩泠泠明月中。"
  ],
  [
    "桂殿秋",
    "刘翰",
    "双玉节，到神京。\n碧杯仙露冷如冰。\n一声金磬千花发，洞口天风吹洒醒。"
  ],
  [
    "蝶恋花",
    "刘翰",
    "团扇题诗春又晚。\n小梦惊残，碧草池塘满。\n一曲银钩帘半卷。\n绿窗睡足莺声软。\n瘦损衣围罗带减。\n前度风流，陡觉心情懒。\n谁品新腔拈翠管。\n画楼吹彻江南怨。"
  ],
  [
    "清平乐",
    "刘翰",
    "萋萋芳草。\n怨得王孙老。\n瘦损腰围罗带小。\n长是锦书来少。\n玉箫吹落梅花。\n晓寒犹透轻纱。\n惊起半屏幽梦，小窗淡月啼鸦。"
  ],
  [
    "清平乐",
    "刘翰",
    "鸳鸯翡翠。\n小小池塘水。\n落絮游丝花满地。\n度日阑干独倚。\n金刀裁就春衫。\n起来初试轻寒。\n满把相思清恨，题诗欲寄江南。"
  ],
  [
    "好事近",
    "刘翰",
    "花底一声莺，花上半钩斜月。\n月落乌啼何处，点飞英如雪。\n东风吹尽去年愁，解放丁香结。\n惊动小亭红雨，舞双双金蝶。"
  ],
  [
    "菩萨蛮",
    "刘翰",
    "去时满地花阴月。\n归来落尽梧桐叶。\n帘外小梅残。\n绿窗幽梦寒。\n明朝提玉勒。\n又作江南客。\n芳草遍长亭。\n东风吹恨生。"
  ],
  [
    "谒金门",
    "赵",
    "天色晚。\n云外一筝斜雁。\n独凭阑干秋满眼。\n菊花寒尚浅。\n叶落香沟红泛。\n懒把新诗题怨。\n何处笛声三弄断。\n月迟帘未卷。"
  ],
  [
    "菩萨蛮",
    "刘仙伦",
    "东风去了秦楼畔。\n一川烟草无人管。\n芳树雨初晴。\n黄鹂三两声。\n海棠花已谢。\n春事无多也。\n只有牡丹时。\n知他归不归。"
  ],
  [
    "霜天晓角",
    "刘仙伦",
    "倚空绝壁。\n直下江千尺。\n天际两蛾凝黛，愁与恨、几时极。\n暮潮风正急。\n酒醒闻塞笛。\n试问谪仙何处，青山外，远烟碧。"
  ],
  [
    "诉衷情",
    "刘仙伦",
    "征衣薄薄不禁风。\n长日雨丝中。\n又是一年春事，花信到梧桐。\n云漠漠，水溶溶。\n去匆匆。\n客怀今夜，家在江西，身在江东。"
  ],
  [
    "江神子・江城子",
    "刘仙伦",
    "华堂深处出娉婷。\n语声轻。\n笑声清。\n燕语莺啼，一一付春情。\n恰似洛阳花正发，见花好，不知名。\n金瓯盛酒玉纤擎。\n满盈盈。\n劝深深。\n不怕主人，教你十分斟。\n只怕酒阑歌罢後，人不见，暮山青。"
  ],
  [
    "系裙腰",
    "刘仙伦",
    "山儿矗矗水儿清。\n船儿似叶儿轻。\n风儿更没人情。\n月儿明。\n厮合造、送行人。\n眼儿蔌蔌泪儿倾。\n灯儿更冷清清。\n遭逢著雁儿，又没前程。\n一声声。\n怎生得、梦儿成。"
  ],
  [
    "菩萨蛮",
    "刘仙伦",
    "吹箫人去行云杳。\n香篝翠被都闲了。\n叠损缕金衣。\n是他浑不知。\n冷烟寒食夜。\n淡月梨花下。\n犹自软心肠。\n为他烧夜香。"
  ],
  [
    "江神子・江城子",
    "刘仙伦",
    "东风吹梦落巫山。\n整云鬟。\n却霜纨。\n雪貌冰肤，曾共控双鸾。\n吹罢玉箫香雾湿，残月坠，乱峰寒。\n解珰回首忆前欢。\n见无缘。\n恨无端。\n憔悴萧郎，赢得带围宽。\n红叶不传天上信，空流水，到人间。"
  ],
  [
    "蝶恋花",
    "刘仙伦",
    "小立东风谁共语。\n碧尽行云，依约兰皋暮。\n谁问离怀知几许。\n一溪流水和烟雨。\n媚荡杨花无著处。\n才伴春来，忙底随春去。\n只恐游蜂粘得住。\n斜阳芳草江头路。"
  ],
  [
    "一翦梅",
    "刘仙伦",
    "唱到阳关第四声。\n香带轻分。\n罗带轻分。\n杏花时节雨纷纷。\n山绕孤村。\n水绕孤村。\n更没心情共酒尊。\n春衫香满，空有啼痕。\n一般离思两销魂。\n马上黄昏。\n楼上黄昏。"
  ],
  [
    "好事近",
    "刘仙伦",
    "春事恰平分，南极夜来星瑞。\n闻道都曹初度，拥万红千翠。\n长才杰出应时须，一郡赖纲纪。\n看即诏还入觐，上鸳行班里。"
  ],
  [
    "鹧鸪天",
    "刘仙伦",
    "帘幕祥风动玉钩。\n凤箫声彻瑞烟浮。\n萧郎玉女来相会，今日齐眉醉玉楼。\n同富贵、共风流。\n一封花诰一封侯。\n更须有子腰金斗，镜里双鸾到白头。"
  ],
  [
    "好事近",
    "刘仙伦",
    "桃李绿阴浓，屈指中和三六。\n恰是仙翁初度，霭瑞烟芬馥。\n歌喉宛转绕华堂，总是长生曲。\n他日临清亭上，看儿孙朝服。"
  ],
  [
    "满江红",
    "杜旃",
    "半落半开花有恨，一晴一雨春无力。\n……别缆解时风度紧，离觞尽处花飞急。"
  ],
  [
    "浣溪沙",
    "韩彦古",
    "一缕金香永夜清。\n残编未掩古琴横。\n绣衾寒拥宝缺明。\n坐听竹风敲石磴，旋倾花水漱春酲。\n落梅和雨打帘声。"
  ],
  [
    "柳梢青",
    "张履信",
    "雨歇桃繁，风微柳静，日淡湖湾。\n寒食清明，虽然过了，未觉春闲。\n行云掩映春山。\n真水墨、山阴道间。\n燕语侵愁，花飞撩恨，人在江南。"
  ],
  [
    "谒金门",
    "张履信",
    "春睡起。\n小阁明窗儿底。\n帘外雨声花积水。\n薄寒犹在里。\n欲起还慵未起。\n好是孤眠滋味。\n一曲广陵应忘记。\n起来调绿绮。"
  ],
  [
    "谒金门",
    "徐",
    "秋欲暮。\n路入乱山深处。\n扑面西风吹雾雨。\n驿亭欣暂驻。\n可惜国香风度。\n空谷寂寥谁顾。\n已作竹枝传楚女。\n客愁推不去。"
  ],
  [
    "谒金门",
    "徐",
    "春欲半。\n重到寂寥山馆。\n修竹连山青不断。\n谁家门可款。\n红晕花梢未半。\n绿蘸柳芽犹短。\n金缕香消春不管。\n素蟾光又满。"
  ],
  [
    "菩萨蛮",
    "郭应祥",
    "当年瑞雪多盈尺。\n今年仅有些儿白。\n天欲兆丰年。\n须教趁腊前。\n南枝初破萼。\n风味浑如昨。\n快与泻银瓶。\n寒醅醉易醒。"
  ],
  [
    "菩萨蛮",
    "郭应祥",
    "开禧三月初逢九。\n持杯来庆梅仙寿。\n警捕恰三年。\n四封人宴然。\n政成应不日。\n去作朝京客。\n阴德合长生。\n休看三住铭。"
  ],
  [
    "菩萨蛮",
    "郭应祥",
    "雪销未久寒犹力。\n霜华特地催晴色。\n残腊尚馀旬。\n隔年先见春。\n独怜霜点鬓。\n羞戴银幡胜。\n百里却熙然。\n今年强去年。"
  ],
  [
    "菩萨蛮",
    "郭应祥",
    "泉江三遇昌阳节。\n棹歌还向中流发。\n急桨更轻桡。\n看谁夺得标。\n明年归紫淦。\n尚忆舟同泛。\n应有旧双鬟。\n能讴菩萨蛮。"
  ],
  [
    "菩萨蛮",
    "郭应祥",
    "转头又是清秋近。\n晚风淅淅凉犹嫩。\n多谢客携觞。\n空惭画饼章。\n中亭明月可。\n未要亲灯火。\n十阅望舒圆。\n归期在眼前。"
  ],
  [
    "菩萨蛮",
    "郭应祥",
    "去年持酒为君寿。\n劝君更上悬车奏。\n通籍已金闺。\n腰银袍亦绯。\n壶中闲日月。\n自有长生诀。\n父子弟兄贤。\n一门行地仙。"
  ],
  [
    "菩萨蛮",
    "郭应祥",
    "诞辰迟似秋三日。\n草堂已有新凉入。\n鬓绿未全霜。\n欣然把一觞。\n吟松新纳禄。\n共享清闲福。\n两个老人星。\n君家难弟兄。"
  ],
  [
    "菩萨蛮",
    "郭应祥",
    "牡丹已过酴谢。\n那堪风雨连朝夜。\n底事最堪悲。\n春归人未归。\n春宜留取住。\n人却推将去。\n早晚遂江滨。\n欢然夸尹新。"
  ],
  [
    "菩萨蛮",
    "郭应祥",
    "秋堂积雨新凉入。\n今宵雅乘鹏飞集。\n劲翮会高风。\n功名欬唾中。\n笔头元有准。\n快写平生蕴。\n何日捷书来。\n重阳把一杯。"
  ],
  [
    "菩萨蛮",
    "郭应祥",
    "去年今日游稽古。\n斓斑曾著莱衣舞。\n四世共团栾。\n津然一笑欢。\n归期今不远。\n孥累俱先遣。\n犹有社中人。\n相从寂寞滨。"
  ],
  [
    "菩萨蛮",
    "郭应祥",
    "修途六月清无暑。\n潘舆稳向盱南去。\n喜气已津津。\n平反一笑春。\n人言阴德报。\n罗纸重重诰。\n明岁早归来。\n泉江去鹢催。"
  ],
  [
    "菩萨蛮",
    "郭应祥",
    "涂黄仙子娇无力。\n秋花不敢争颜色。\n风物一番新。\n从今到小春。\n新词仍险韵。\n赓续惭非称。\n桃李寂无言。\n此花名独传。"
  ],
  [
    "菩萨蛮",
    "郭应祥",
    "未观岩桂先观菊。\n世间底事真迟速。\n节物苦相催。\n重阳便到来。\n白衣何处觅。\n沽酒邀佳客。\n一笑有馀欢。\n官居终日闲。"
  ],
  [
    "菩萨蛮",
    "郭应祥",
    "佳辰昨日传筒黍。\n今朝重把离觞举。\n别驾奉安舆。\n前呵方塞途。\n庞眉真寿相。\n两处交迎养。\n庾岭到星沙。\n风光属一家。"
  ],
  [
    "菩萨蛮",
    "郭应祥",
    "分宜七里逢重九。\n篱根无菊尊无酒。\n萧飒鬓如蓬。\n不禁吹帽风。\n插花开口笑。\n未分输年少。\n明岁定王台。\n传杯不放杯。"
  ],
  [
    "渔家傲",
    "郭应祥",
    "去岁簿书丛里过。\n生朝也有人来贺。\n随分侑尊呼几个。\n胡厮和。\n愁颜镇日何曾破。\n素发如今添老大。\n归来方是闲当坐。\n旋擘黄柑篘白堕。\n哩　罗。\n从他扰扰如旋磨。"
  ],
  [
    "渔家傲",
    "郭应祥",
    "白古馀杭多俊俏。\n风流不独夸苏小。\n又见尊前人窈窕。\n花枝袅。\n贪看忘却朱颜老。\n曲巷横街深更杳。\n追欢买笑须年少。\n悔不从前相识早。\n心灰了。\n逢场落得掀髯笑。"
  ],
  [
    "传言玉女",
    "郭应祥",
    "稽古堂前，恰见四番端午。\n又来江上，听鸣鼍急鼓。\n棹歌才发，漠漠一川烟雨。\n轻舟摇扬，浪心掀舞。\n倦客今年续命，欠□彩缕。\n归期渐近，地萦心绪。\n何日斑衣，更看迎门儿女。\n百怀且付，尊前蒲黍。"
  ],
  [
    "鹧鸪天",
    "郭应祥",
    "依约滩声杂橹声。\n波光隐映月华明。\n眼前好景真无尽，身外浮名尽可轻。\n穷胜赏，续欢盟。\n直饶风雨也须晴。\n满头插菊掀髯笑，笑道齐山浪得名。"
  ],
  [
    "鹧鸪天",
    "郭应祥",
    "爱日迎长月向圆。\n当年飞堕蕊珠仙。\n相门赫奕人争羡，阃则柔嘉世所贤。\n罗纸贵，彩衣鲜。\n鼎来盛事乐无边。\n妇姑夫妇孙和子，同住人间五百年。"
  ],
  [
    "鹧鸪天",
    "郭应祥",
    "谁道他乡异故乡。\n泉江风物似湄湘。\n钗头缀糁萸偏紫，杯面浮金菊倍黄。\n今共古，几重阳。\n休将往事更平章。\n舞衫歌扇姑随分，又得掀髯笑一场。"
  ],
  [
    "鹧鸪天",
    "郭应祥",
    "风雨潇潇旧满城。\n今年九日十分晴。\n且同北海邀佳客，共向东篱看落英。\n罗绮队，管弦声。\n银山高处好同登。\n催租岂解妨诗兴，自是潘郎名未成。"
  ],
  [
    "鹧鸪天",
    "郭应祥",
    "鸾诰双双妇与姑。\n家尊荣宦到中都。\n暂时花县飞凫，新看芝庭捧鹤书。\n梅欲放，柳将舒。\n诞辰先占一阳初。\n清心堂下围红处，剩有长生酒满壶。"
  ],
  [
    "鹧鸪天",
    "郭应祥",
    "垂领纷纷已二毛。\n可堪州县尚徒劳。\n催科自笑阳城拙，勇退应惭靖节高。\n来祝寿，笑儿曹。\n说椿说柏说蟠桃。\n世间底事非前定，妙理还须问浊醪。"
  ],
  [
    "鹧鸪天",
    "郭应祥",
    "休道泉江寂寞滨。\n喧喧歌吹遍城。\n莫辞邀赏连三日，且庆开禧第一春。\n呼小队，领嘉宾。\n王园佳处踏芳尘。\n星球不用随归骑，自有山头月逐人。"
  ],
  [
    "鹧鸪天",
    "郭应祥",
    "人道今年秋较迟。\n木樨全未放些儿。\n不因诞节开千岁，争得今辰把一枝。\n呼宝鼎，伴渠伊。\n堂萱喜色正融怡。\n儿前妇後孙曾从，岁岁称觞无尽期。"
  ],
  [
    "鹧鸪天",
    "郭应祥",
    "万里澄空没点云。\n素娥依旧驾冰轮。\n自缘人意看承别，未必清辉减一分。\n倾白堕，拥红裙。\n不知谁主复谁宾。\n更筹易促愁分袂，又作东西南北人。"
  ],
  [
    "鹧鸪天",
    "郭应祥",
    "怪得欢声满十龙。\n诞辰和气敌严冬。\n安书莲幕欣频到，庆事花城喜屡逢。\n琼液泛，宝熏浓。\n华堂交口祝椿松。\n阿姑同健夫偕老，会有重重锦诰封。"
  ],
  [
    "鹧鸪天",
    "郭应祥",
    "动地欢声遍十龙。\n元宵真赏与民同。\n春归莲焰参差里，人在蓬壶快乐中。\n乘皓月，逐和风。\n凉舆归去莫匆匆。\n班春休道无千炬，也有星球数点红。"
  ],
  [
    "鹧鸪天",
    "郭应祥",
    "前数重阳後小春。\n中间十日是生辰。\n二年稳作栖鸾客，百里谁非贺燕人。\n无一事，扰天真。\n年登八八愈精神。\n句稽宜解淹贤辙，黄发犹须上要津。"
  ],
  [
    "鹧鸪天",
    "郭应祥",
    "点检尊前主与宾。\n今宵依旧昨宵人。\n自缘笑语生和气，不为风光属小春。\n香，酒清醇。\n山肴野蔌总前陈。\n掀髯抵掌君休怪，镜里星星白发新。"
  ],
  [
    "鹧鸪天",
    "郭应祥",
    "贺了生辰却贺冬。\n今年乐事又重重。\n寿香喷处芝兰馥，寿洒斟时琥珀浓。\n偕桂隐，到花封。\n迎长介寿恰三逢。\n明年此日称觞罢，稳上肩舆九里松。"
  ],
  [
    "鹧鸪天",
    "郭应祥",
    "诞节初开七帙祥。\n今秋仍喜十分凉。\n称觞堂下孙和息，备福人间寿且康。\n从庾岭，到章江。\n两州元自接封疆。\n儿曹此去分风月，莱彩潘舆乐未央。"
  ],
  [
    "鹧鸪天",
    "郭应祥",
    "瓶里梅花香正浓。\n阶前更著锦熏笼。\n且留幡胜明朝戴，共庆桑蓬此日逢。\n眉正绿，脸常红。\n後堂无日不春风。\n明年定又强今岁，会有明珠入掌中。"
  ],
  [
    "鹧鸪天",
    "郭应祥",
    "令节标名自古闻。\n今宵银汉耿无云。\n难寻海上乘槎客，空诵河东乞巧文。\n罗异果，炷名熏。\n纫针拈线漫纷纷。\n蓬莱底事回车处，暗想当年钿合分。"
  ],
  [
    "鹧鸪天",
    "郭应祥",
    "我离浏川七载强。\n去思那有召公棠。\n方怀旧友归鸿阁，忽枉高轩戏彩堂。\n频举白，剩添香。\n剧谈不觉引杯长。\n官居也有城门禁，未到三更尽不妨。"
  ],
  [
    "鹧鸪天",
    "郭应祥",
    "古遂长沙千里遥。\n三年三处做生朝。\n试拈疏蕊铜瓶插，更把轻沈宝鼎烧。\n杯绿泛，脸红潮。\n抱孙娱膝语声娇。\n官居只似私居样，管取寒松最後雕。"
  ],
  [
    "鹧鸪天",
    "郭应祥",
    "方是闲堂寿宴开。\n今回生日胜前回。\n慈闱斑貌看看到，别驾除书鼎鼎来。\n纷彩服，滟金杯。\n缓歌慢舞不须催。\n明年此际称觞罢，醉向裴亭与定台。"
  ],
  [
    "西江月",
    "郭应祥",
    "巧节已成昨梦，今宵重倒芳尊。\n主宾和气敌春温。\n雄辩高谈衮衮。\n剩把烛花高照，频教舞袖轻翻。\n笛声幽咽鼓声喧。\n却恨更筹苦短。"
  ],
  [
    "西江月",
    "郭应祥",
    "锁棘方当拔士，挥毫正好文。\n词源三峡笔千军。\n尽出平生素蕴。\n天府伫登名姓，夜窗不负辛勤。\n直须平步上青云。\n始信文章有准。"
  ],
  [
    "西江月",
    "郭应祥",
    "十桂胜如五柳，九秋赛过三春。\n蓬蓬金粟吐奇芬。\n自有天然风韵。\n休羡一枝高折，尽教十里遥闻。\n尊前若有似花人。\n乞与些儿插鬓。"
  ],
  [
    "西江月",
    "郭应祥",
    "赏月几成喜雨，开尊仍间围棋。\n令人却忆敬斋词。\n小饮不妨文字。\n底事冰轮未放，犹教银幕低垂。\n休言动是隔年期。\n闰八看看又至。"
  ],
  [
    "西江月",
    "郭应祥",
    "此老谁描拙状，今朝持献生辰。\n一人能变作三人。\n说与儿曹未信。\n坐者行者立者，化身报身法身。\n且须辨取假和真。\n肥瘦短长休问。"
  ],
  [
    "西江月",
    "郭应祥",
    "明日恰当人日，今年远胜常年。\n瓣香卮酒寿蓝田。\n喜色津然满面。\n及戍人方竞进，悬车公独高骞。\n身闲便是地行仙。\n赢得千秋强健。"
  ],
  [
    "西江月",
    "郭应祥",
    "令节无过七夕，今年已隔三宵。\n奔驰五百里而遥。\n行止非人所料。\n月入尊罍楚楚，风生襟袖飘飘。\n不须抵死殢河桥。\n对月临风一笑。"
  ],
  [
    "西江月",
    "郭应祥",
    "妙句春云多态，丰姿秋水为神。\n慕潘应有捧心颦。\n谁是相看楚润。\n试问甜言软语，何如大醉高吟。\n杯行若怕十分深。\n人道对花不饮。"
  ],
  [
    "西江月",
    "郭应祥",
    "洗眼重看十桂，转头已过三秋。\n人生遇坎与乘流。\n何况有花有酒。\n花若与人有意，酒能为我浇愁。\n拭金蕊泛金瓯。\n比似菊英胜否。"
  ],
  [
    "西江月",
    "郭应祥",
    "碎影乱筛月地，浓香时度风檐。\n渊明有菊径开三。\n不似此花雅淡。\n兰蕙芬敷可并，芙蓉浅俗堪嫌。\n美人妆罢笑窥帘。\n插鬓些儿正欠。"
  ],
  [
    "西江月",
    "郭应祥",
    "歌扇潜回暖吹，酒兵顿解寒围。\n红莲绛蜡两交辉。\n小醉何妨大醉。\n落笔君如王勃，属辞我愧周墀。\n明年应记盍簪时。\n耿耿怀人不寐。"
  ],
  [
    "西江月",
    "郭应祥",
    "为爱脸边著晕，更怜肌里生香。\n此花端合占年芳。\n两朵那堪一样。\n自叹思归陶令，忽逢好事彭郎。\n朋来异卉与名章。\n击节何妨叹赏。"
  ],
  [
    "西江月",
    "郭应祥",
    "不但酴醾芍药，此花亦殿馀春。\n麝囊初破酒初醺。\n恰有这般风韵。\n斓坼真成绝倒，半开犹带轻颦。\n不知抵死笑何人。\n待与折来细问。"
  ],
  [
    "西江月",
    "郭应祥",
    "乐事无过新岁，生辰恰占元宵。\n湄湘台下有欢谣。\n令尹风流年少。\n暂借牛刀凫，宜参豹尾鸡翘。\n政成三异合归朝。\n试目天边紫诏。"
  ],
  [
    "西江月",
    "郭应祥",
    "头上银幡初卸，堂前玉斝重飞。\n人言七十古来稀。\n七十如今已至。\n斑白元无一点，微黄已透双眉。\n一番庆寿十年期。\n更庆十番不啻。"
  ],
  [
    "西江月",
    "郭应祥",
    "朔旦生朝同贺，寿觞社瓮齐倾。\n湄湘原是小东京。\n著个风流贰令。\n地胜岂如人胜，秋清争似官清。\n双瞳炯炯鬓青青。\n稳上华途捷径。"
  ],
  [
    "西江月",
    "郭应祥",
    "送我匆匆行色，赖君衮衮名章。\n德星今夜聚清湘。\n岂羡瀛洲方丈。\n宾醉须教主醉，更长不怕杯长。\n凤鸣端合在朝阳。\n飞诏来从天上。"
  ],
  [
    "昭君怨",
    "郭应祥",
    "歌舞籍中第一。\n情致人间第一。\n年纪不多儿。\n尽娇痴。\n昨夜华严阁下。\n今夜海棠洞下。\n多少别离情。\n泪盈盈。"
  ],
  [
    "昭君怨",
    "郭应祥",
    "去岁银山塔上。\n今岁金山塔上。\n屈指到泉江。\n再重阳。\n有菊不妨同戴。\n有酒不妨同醉。\n嘉客与佳宾。\n两俱新。"
  ],
  [
    "玉楼春",
    "郭应祥",
    "匆匆相遇匆匆去。\n恰似当年元未遇。\n生憎黄土岭头尘，强学章台街里絮。\n雨荒三径云迷路。\n总是离人堪恨处。\n从今对酒与当歌，空惹离情千万绪。"
  ],
  [
    "玉楼春",
    "郭应祥",
    "贤僚益友俱亲密。\n真个三年如一日。\n清尊倒处笑喧哗，彩笔吟馀才俊逸。\n杯盘狼籍情真率。\n歌管棋枰仍间出。\n今朝又喜盍朋簪，何日定当抛县绂。"
  ],
  [
    "鹊桥仙",
    "郭应祥",
    "金风淅淅，银河耿耿，七夕如今又至。\n人间唤作隔年期，但只似、屈伸指臂。\n罗花列果，拈针弄线，等是纷纷儿戏。\n巧人自少拙人多，那牛女、何曾管你。"
  ],
  [
    "鹊桥仙",
    "郭应祥",
    "金飙乍歇，冰轮欲上，万里秋空如扫。\n一年十二度团圆，甚恰限、今宵最好。\n烹麟脍凤，幕天席地，争似杯盘草草。\n明年应更胜今年，但只恐、朱颜暗老。"
  ],
  [
    "鹊桥仙",
    "郭应祥",
    "泥牛击罢，银幡卸了，又是一番春至。\n有人耳畔语低低，道宜入、新年吉利。\n堆盘红缕，浮杯绿蚁，自有及时风味。\n从今日日是东风，待拚了、偎红倚翠。"
  ],
  [
    "鹊桥仙",
    "郭应祥",
    "薄云笼月，轻飙却暑，天上人间佳节。\n银河自有鹊为桥，又那要、兰舟桂楫。\n後期可准，新欢如昨，选甚轻离易别。\n娥休要妒人呵，待更与、留连一霎。"
  ],
  [
    "鹊桥仙",
    "郭应祥",
    "六人欢笑，六姬讴唱，六博时分胜负。\n六家盘馔斗芳鲜，恰两月、六番相聚。\n特排整整，华筵楚楚，终是不如草具。\n赏心乐事四时同，又管甚、落花飞絮。"
  ],
  [
    "鹊桥仙",
    "郭应祥",
    "六丁文焰，六韬武略，那更六经心醉。\n六人相对座生风，继六逸、当年旧事。\n六州清唱，六么妙舞，执乐仍呼六妓。\n大家且饮六分觥，看宾主、迭居六位。"
  ],
  [
    "鹊桥仙",
    "郭应祥",
    "杯盘草草，园亭小小，不用罗帷锦幄。\n酴醾本是殿馀春，更风雨、无端趱却。\n有词可和，有棋可赌，杂以诙谐戏谑。\n闲时日日可遨嬉，又选甚，花开花落。"
  ],
  [
    "鹊桥仙",
    "郭应祥",
    "去年七夕，今年五日，两见浴儿高会。\n乃翁种德已多年，看衮衮、公侯未艾。\n封胡羯末，综维缜绛，堪羡金鱼垂袋。\n丹砂白蜜不须涂，把续命、彩丝与带。"
  ],
  [
    "鹊桥仙",
    "郭应祥",
    "两情相向，一年厮睚，等得佳期又到。\n休言夜半悄无人，那喜鹊、也须知道。\n来今往古，吟诗度曲，总漫萦牵怀抱。\n不如乞取巧些些，待见了、分明祷告。"
  ],
  [
    "鹊桥仙",
    "郭应祥",
    "立春除夕，并为一日，此事今年创见。\n席间三世共团栾，随分有、笙歌满院。\n一名喜雪，二名饯岁，三则是名春宴。\n从教一岁大家添，但只要、明年强健。"
  ],
  [
    "鹊桥仙",
    "郭应祥",
    "今年七夕，新秋三日，已觉凉生院宇。\n吾乡风物胜他乡，那更著、莱衣起舞。\n泛槎经岁，分钗半夜，往事流传千古。\n独怜词客与诗人，费多少、闲言泼语。"
  ],
  [
    "浣溪沙",
    "郭应祥",
    "仙子凌波袜有尘。\n翰林摛藻笔如神。\n此花此曲两无伦。\n不与妆台簪宝髻，却来书阁伴幽人。\n恨无佳客只空尊。"
  ],
  [
    "浣溪沙",
    "郭应祥",
    "屈指中秋一日期。\n雨馀云薄月来迟。\n冰轮犹自欠些儿。\n世事孰非颠倒相，客居东位主人西。\n觞行莫惜醉如泥。"
  ],
  [
    "浣溪沙",
    "郭应祥",
    "树底全无一点红。\n今年春事又成空。\n不须追恨雨和风。\n欲去未来多恶况，独眠无寐少欢悰。\n一声啼鴂五更钟。"
  ],
  [
    "浣溪沙",
    "郭应祥",
    "尊俎之间著二陈。\n津津眉宇笑生春。\n清歌妙舞两无伦。\n叔隗轻盈饶态度，小乔妩媚足精神。\n风流总属一家人。"
  ],
  [
    "好事近",
    "郭应祥",
    "今日十分晴，好个重阳天气。\n又向银山高处，为黄花一醉。\n泉江风物饱相谙，瞥眼过三岁。\n但得明年强健，任举杯何地。"
  ],
  [
    "好事近",
    "郭应祥",
    "今岁度元宵，随分点些灯火。\n不比旧家繁盛，有红莲千朵。\n客来草草办杯盘，杂蔬果。\n休羡暗尘随马，与银花铁锁。"
  ],
  [
    "好事近",
    "郭应祥",
    "今岁庆生朝，迟似迎长十日。\n试向彩衣堂下，听欢声洋溢。\n小孙能笑长能歌，已自堪娱膝。\n管取婆犹未老，见满床堆笏。"
  ],
  [
    "虞美人",
    "郭应祥",
    "二年浏水司征榷。\n小却平戎略。\n征衫指日去朝京。\n恰恰一江新渌、可扬舲。\n诗工画妙俱臻极。\n到处留真迹。\n一尊莫惜暂停桡。\n不待离歌唱彻、已魂销。"
  ],
  [
    "虞美人",
    "郭应祥",
    "梅桃末利东篱菊。\n著个瓶儿簇。\n寻常四物不同时。\n恰似西施二赵、太真妃。\n从来李郭多投分。\n伯仲俱清俊。\n苍颜独我已成翁。\n尚许掀髯一笑、对西风。"
  ],
  [
    "虞美人",
    "郭应祥",
    "周郎素蕴平戎略。\n聊此司征榷。\n他人两载已辞难。\n君独三年、只作一朝看。\n紫萸黄菊重阳後。\n木落秋容瘦。\n休斟别酒惨离裾。\n戚畹如今、个个有新除。"
  ],
  [
    "虞美人",
    "郭应祥",
    "天公有意留君住。\n故作纤纤雨。\n闭门觅句自持觞。\n并舍官梅、时有过来香。\n沈郎诗骨元来瘦。\n更挹湘江秀。\n不须骂雨与嘲风。\n收拾个般、都入锦囊中。"
  ],
  [
    "醉落魄・一斛珠",
    "郭应祥",
    "琼楼玉宇。\n分明不受人间暑。\n寻常岂是无三五。\n惟有今宵，皓彩皆同普。\n素娥阅尽今和古。\n何妨小驻听吾语。\n当年弄影婆娑舞。\n妙曲虽传，毕竟人何许。"
  ],
  [
    "采桑子",
    "郭应祥",
    "中秋过了还逢社，寿我亲闱。\n百里熙熙。\n尽道平反赖母慈。\n浏川水阔吾山峻，福禄如斯。\n禄鬓青眉。\n子又生孙孙又儿。"
  ],
  [
    "采桑子",
    "郭应祥",
    "饯筵绿绕红围处，只这孩儿。\n两泪垂垂。\n不忍叫人遽别离。\n别离不作多时计，千日为期。\n却恐归时。\n人道寻春已较迟。"
  ],
  [
    "朝中措",
    "郭应祥",
    "海棠零落玚花繁。\n春意已将阑。\n予告恰当寒食，邀宾同赏芳园。\n湄湘台畔，杯盘楚楚，歌舞喧喧。\n预约牡丹开後，更须重倒清尊。"
  ],
  [
    "卜算子",
    "郭应祥",
    "春事到清明，过了三之二。\n李夭桃委路尘，太半成泥滓。\n只有海棠花，恰似杨妃醉。\n折向铜壶把烛看，且莫教渠睡。"
  ],
  [
    "卜算子",
    "郭应祥",
    "谁把洛阳花，翦送河阳县。\n魏紫姚黄此地无，随分红深浅。\n小插向铜瓶，一段真堪羡。\n十二人簪十二枝，面面交相看。"
  ],
  [
    "减字木兰花",
    "郭应祥",
    "仲春是七。\n门左垂弧当此日。\n点检春光。\n百草千葩已斗芳。\n折花持酒。\n彩袖殷勤来祝寿。\n明岁而今。\n稳向南宫待捷音。"
  ],
  [
    "减字木兰花",
    "郭应祥",
    "偶然相聚。\n最是人间堪乐处。\n散步寻春。\n来作琴堂不速宾。\n缓歌一曲。\n野鹜纷纷都退缩。\n不用多杯。\n准拟花时日日来。"
  ],
  [
    "减字木兰花",
    "郭应祥",
    "栖鸾高士。\n文采风流谁得似。\n年德虽高。\n对酒当歌气尚豪。\n明眸皓齿。\n一朵红莲初出水。\n膝上安排。\n爱惜须教不离怀。"
  ],
  [
    "减字木兰花",
    "郭应祥",
    "遇如不遇。\n最是暂来还复去。\n归到乡关。\n欲再来时却恐难。\n丁宁去後。\n倩雁传书须访旧。\n万斛羁愁。\n逐水那容许大舟。"
  ],
  [
    "柳梢青",
    "郭应祥",
    "春事匆匆。\n花慵柳困，雨横风狂。\n寄语诗人，须烧银烛，与照红妆。\n休言桃李河阳。\n但过眼、难寻色香。\n只有今宵，更无明日，且缓飞觞。"
  ],
  [
    "柳梢青",
    "郭应祥",
    "遁斋居士。\n今年今日，又添一岁。\n鬓雪心灰，十分老懒，十分憔悴。\n休言富贵长年，那个是、生涯活计。\n茗饮一瓯，纹楸一局，沈烟一穗。"
  ],
  [
    "柳梢青",
    "郭应祥",
    "薄晚才晴。\n相邀移席，待月中庭。\n环坐斯须，屋山高处，忽吐微明。\n云收雨止风停。\n人世有、琼楼玉京。\n一任星移，从教斗转，且缓飞觥。"
  ],
  [
    "柳梢青",
    "郭应祥",
    "合浦名邦。\n风流太守，紫绶金章。\n暂驻旌麾，来临祖席，一片潇湘。\n且须缓举离觞。\n细看取、眉间点黄。\n未到还珠，已闻赐玺，归近清光。"
  ],
  [
    "柳梢青",
    "郭应祥",
    "两令邀宾。\n城南佳处，饯腊迎春。\n步入梅林，纷然缟袂，间似红英。\n遥岑寸碧增明。\n更酬唱、无惭昔人。\n一笑相欢，且斟佳醑，休羡莼羹。"
  ],
  [
    "生查子",
    "郭应祥",
    "尊前主与宾，欠一还成九。\n休唱木犀词，预饮黄花酒。\n开怀今夕同，分手明朝又。\n不管岁年催，且把馨香嗅。"
  ],
  [
    "生查子",
    "郭应祥",
    "银烛印红衫，薄暮新梳洗。\n一笑奉宾欢，未解东君意。\n回廊月转初，忆趁良宵会。\n喜事在明年，剧饮拼先醉。"
  ],
  [
    "点绛唇",
    "郭应祥",
    "九十韶光，闲忙晴雨常相半。\n赏春有愿。\n乘兴宁论晚。\n纵饮筠溪，日午花阴转。\n杯行缓。\n量悭嫌浅。\n须索斟教满。"
  ],
  [
    "点绛唇",
    "郭应祥",
    "小队郊坰，耄倪争看铜章史。\n来宣德意。\n劝相遵彝制。\n夜雨连明，百谷应滋遂。\n真奇事。\n开禧元二。\n总是丰登岁。"
  ],
  [
    "点绛唇",
    "郭应祥",
    "五马归来，後车载得如花女。\n缓歌金缕。\n新样京华舞。\n主悦宾欢，一醉祛袢暑。\n停箫鼓。\n且须听取。\n三朵花能语。"
  ],
  [
    "点绛唇",
    "郭应祥",
    "甲第初成，持杯酌酒来相庆。\n棣华辉映。\n相对开三径。\n小巧规模，百事都相称。\n年方盛。\n从容啸咏。\n不碍青云兴。"
  ],
  [
    "江城子",
    "郭应祥",
    "开尊拟对菊花黄。\n舞伊凉。\n掺渔阳。\n更有风流，妓女胜徐娘。\n只道难逢开口笑，争驰逐，利名场。\n玉山蓝水两茫茫。\n采幽香。\n泛清觞。\n橙橘堆盘，犹恨未经霜。\n底事□□堪喜处，丰年最，冠江乡。"
  ],
  [
    "临江仙",
    "郭应祥",
    "忆我归舟初系岸，君家盛事先知。\n後房深处第三姬。\n熊罴符吉兆，鹫产佳儿。\n衮衮庆源真未艾，谢兰还茁新枝。\n娇婴想见白和眉。\n他年贤子弟，今日小机宜。"
  ],
  [
    "临江仙",
    "郭应祥",
    "老子开年年五十，依前恁地痴顽。\n昨非今是有无间。\n惟惭新赤绂，不称旧苍颜。\n休羡长年并极富，休贪宝带腰环。\n人生难得是清闲。\n急须抛县印，归去隐家山。"
  ],
  [
    "霜天晓角",
    "郭应祥",
    "琉璃十碗。\n兽炭红炉暖。\n花下两枝银烛，和气洽、欢声满。\n从他吹急管。\n杯行须款款。\n尽做更移漏转，也犹胜、春宵短。"
  ],
  [
    "踏莎行",
    "郭应祥",
    "鹗离风尘，燕辞门户。\n翩然举翮轻飞去。\n当初自恨探春迟，而今岂解留春住。\n花不重开，萍难再聚。\n垂杨只管牵离绪。\n直饶云雨梦阳台。\n梦回依旧无寻处。"
  ],
  [
    "踏莎行",
    "郭应祥",
    "骤暖忽寒，送春迎夏。\n金沙过了酴醾谢。\n漏声款款日偏长，奇峰历历云如画。\n幸有杯觞，堪同保社。\n棋如飞雹睛空下。\n六人酬唱已成编，他年遂水留佳话。"
  ],
  [
    "踏莎行",
    "郭应祥",
    "露湿冠巾，风生襟袖。\n月华耿耿明好昼。\n主人情意十分浓，阮咸横膝清音奏。\n渐永更筹，新凉气候。\n穿针乞巧看看又。\n却怜相聚日无多，偷闲且可陪觞豆。"
  ],
  [
    "踏莎行",
    "郭应祥",
    "明月清风，绿尊红袖。\n厌厌夜饮胜如昼。\n虽然文字有馀欢，也须闲把笙歌奏。\n十雨如期，三秋届候。\n去年丰稔今年又。\n东阡西陌稼如云，笑他齐量区兼豆。"
  ],
  [
    "踏莎行",
    "郭应祥",
    "一撮精神，百般体态。\n兰心蕙性谁能赛。\n霎时不见早思量，许多日子如何捱。\n我已安排，你须宁耐。\n看看重了鸳鸯债。\n此生永愿不分飞，傍人一任胡瞋怪。"
  ],
  [
    "踏莎行",
    "郭应祥",
    "自昔中元，多生上相。\n麒麟今又来天上。\n云衢虽未掇勋名，月评先已腾声望。\n宝鼎浓熏，金翘绝唱。\n真珠百斛倾家酿。\n斯辰聊用祝龟龄，他年端合扶鸠杖。"
  ],
  [
    "踏莎行",
    "郭应祥",
    "春已经旬，历方换岁。\n六花依旧来呈瑞。\n细思残腊与新年，一般清绝元非二。\n宿麦连云，遗蝗入地。\n坡仙有句谁能继。\n元宵此去日无多，会看霁色生和气。"
  ],
  [
    "南歌子",
    "郭应祥",
    "生世逢端午，齐头五十番。\n一番须作一般看。\n又听竞船萧鼓、沸江干。\n不用丝缠臂，休将艾插门。\n及时蒲黍漫登盘。\n只恐岁华催促、鬓毛斑。"
  ],
  [
    "南歌子",
    "郭应祥",
    "心下悬悬地，侬家好好儿。\n相怜相惜许多时。\n岂料一朝轻拆、便轻离。\n要见无由见，教归不肯归。\n数珠懒把镜慵窥。\n只有新添鬓雪、减腰围。"
  ],
  [
    "好事近",
    "郭应祥",
    "春事日相催，红尽浅桃深杏。\n可惜窥园无暇，任绿苔封径。\n凭谁说与雨和风，休要太狂横。\n等待禁烟予告，要选幽寻胜。"
  ],
  [
    "卜算子",
    "郭应祥",
    "午夜一声雷，急雨如飞雹。\n枝上残红半点无，密叶都成幄。\n苦恨薄书尘，刚把闲身缚。\n却意湄湘春暮时，处处堪行乐。"
  ],
  [
    "卜算子",
    "郭应祥",
    "城上著裴亭，亭下临湘水。\n泼黛揉蓝画不成，暝色仍含紫。\n忙里不知春，却问今馀几。\n相与偷将半日闲，共把尘襟洗。"
  ],
  [
    "更漏子",
    "郭应祥",
    "月蟠根，天雨粟。\n宜贮阿娇金屋。\n心欲醉，眼偏明。\n无穷佳思生。\n焰银红，纷宝斝。\n倒著接䍦花下。\n人已散，梦初回。\n渴心犹望梅。"
  ],
  [
    "谒金门",
    "郭应祥",
    "香篆袅。\n瓶里梅英犹小。\n鸳瓦霜华睛欲晓。\n今年生日好。\n鬓绿颜朱不老。\n女嫁儿婚将了。\n四世团栾同一笑。\n人间如此少。"
  ],
  [
    "鹧鸪天",
    "郭应祥",
    "屈指新年五十三。\n未嫌垂领雪毵毵。\n设弧届旦人交贺，题座无功我自惭。\n荣莫羡，富休贪。\n寿龄也不慕彭聃。\n只思了却痴儿事，一榻香凝晓梦酣。"
  ],
  [
    "秦楼月・忆秦娥",
    "郭应祥",
    "三月一。\n题舆恰届垂弧日。\n垂弧日。\n武安门外，欢声扬溢。\n双瞳炯炯头如漆。\n天公付与长生质。\n长生质。\n云霄稳坐，持荷簪笔。"
  ],
  [
    "卜算子",
    "郭应祥",
    "绿烛间红花，绝艳交相照。\n不分花时雨又风，折取供吟笑。\n拟把插乌巾，却恨非年少。\n点笔舒笺领略渠，座客词俱妙。"
  ],
  [
    "临江仙",
    "郭应祥",
    "姑射仙人肌雪莹，笑他红紫纷纷。\n从教藏白後庭深。\n虬枝才破蕾，鼻观已遥闻。\n花正繁时春又暮，年华荏苒催人。\n惜花心事与谁论。\n长哦清绝句，目断古南云。"
  ],
  [
    "浣溪沙",
    "李壁",
    "只记梅花破腊前。\n恼人春色又薰然。\n山头井似陆公泉。\n上客长谣追楚些，娇娃短舞看胡旋。\n崇桃积李自年年。"
  ],
  [
    "朝中措",
    "李壁",
    "东风歌吹发重闉。\n飞旆入山新。\n小雨不妨酥润，江头一并霜晴。\n年年心似，输他钗燕，蟠带迎春。\n怎得尊前避酒，史君精鉴如神。"
  ],
  [
    "小重山",
    "李壁",
    "燕雀风轻二月天。\n一枝何处是家园。\n有花不惜是谁怜。\n生嫌怕，不为老人妍。\n眉黛拥连娟。\n高情时载酒、雁湖边。\n略无雕饰自天然。\n新诗好，品第入朱弦。"
  ],
  [
    "南歌子",
    "李壁",
    "紫绶新符竹，叶赪老弟兄。\n西风吹棹过湖亭。\n杨柳夫渠相伴、也多情。\n况是瀛洲侣，来同酒盏倾。\n白沤浑不避双旌。\n一种风流人似、玉壶清。"
  ],
  [
    "好事近",
    "李壁",
    "莫惜一樽留，共醉锦屏山色。\n多少飞花悠扬，送征轮南陌。\n曲湖归去未多时，还捧诏黄湿。\n生怕别来凄断，看满园行迹。"
  ],
  [
    "江神子・江城子",
    "李壁",
    "露荷香泛小池台。\n水云堆。\n好风催。\n宝扇胡床，无事且徘徊。\n帘外海榴裙一色，判共酹、两三杯。\n此怀能得几番开。\n玉山颓。\n不须推。\n回首慈恩，前梦老堪咳。\n好是上林多少树，应早晚、待公来。"
  ],
  [
    "阮郎归",
    "李壁",
    "苏台一别费三年。\n锦书凭雁传。\n风姿重见阆江边。\n玉壶秋井泉。\n翻短舞，趁么弦。\n篆香同夕烟。\n多情莫惜为留连。\n落花中酒天。"
  ],
  [
    "鹧鸪天",
    "李壁",
    "岸柳阴阴跃锦鳞。\n并湖莲子恰尝新。\n谁教故岁应官去，会老堂中少个人。\n归未久，意弥新。\n吹香不断酒倾银。\n行藏判已天公付，且斗而今见在身。"
  ],
  [
    "西江月",
    "李壁",
    "又送鹏程轩翥，几看驹隙推移。\n多端时事只天知。\n不饮沈忧如醉。\n白首已甘蓬艾，苍生正倚丞疑。\n楚台风转一帆吹。\n朝列问君来未。"
  ],
  [
    "临江仙",
    "韩",
    "难老一杯春酒美，主人玉监清秋。\n九华山下共追游。\n朝来多爽气，都向笔端收。\n台阁功名归去好，便应衮衮公侯。\n未妨含笑看吴钩。\n当年佳梦日，和气瑞光浮。"
  ],
  [
    "柳梢青",
    "韩",
    "云淡秋空。\n一江流水，烟雨蒙蒙。\n岸转溪回，野平山远，几点征鸿。\n行人独倚孤篷。\n算此景、如图画中。\n莫问功名，且寻诗酒，一棹西风。"
  ],
  [
    "清平乐",
    "韩",
    "鸣琴单父。\n凫舄宜飞去。\n不比河阳花满树。\n此意直高千古。\n清秋诞日相逢。\n乃同涧上村侬。\n笑指壶山为寿，仁心静处加功。"
  ],
  [
    "清平乐",
    "韩",
    "萧然在涧。\n景色秋来冠。\n几缕明霞红未断。\n矫首时时遐观。\n回思五马清游。\n分明前辈风流。\n留作山间佳话，更谁愁上眉头。"
  ],
  [
    "踏莎行",
    "韩",
    "雨意生凉，云容催暮。\n画楼人倚阑干处。\n柳边新月已微明，银潢隐隐疏星渡。\n今古佳期，漫传牛女。\n一杯试与寻新句。\n幽怀冷眼是青山，旧欢往恨浑无据。"
  ],
  [
    "清平乐",
    "韩",
    "常思高致。\n又见凉风起。\n欢喜年时为寿意。\n快写山歌重寄。\n愿公好德康宁。\n青云收取功名。\n莫道而今官小，吾儒正要仁民。"
  ],
  [
    "柳梢青",
    "韩",
    "雨洗元宵。\n楼台烟锁，隐隐笙箫。\n且插梅花，自烧银烛，沈水香飘。\n软红尘里星桥。\n想霁色、皇都绛霄。\n屏掩潇湘，醉和衣倒，春梦迢迢。"
  ],
  [
    "菩萨蛮",
    "韩",
    "雪云收尽晴风软。\n小山春浪晴波远。\n梅片已飞香。\n海棠红试妆。\n人言诗易与。\n酒盏谁分付。\n不是没心情。\n夕阳啼鸟声。"
  ],
  [
    "一翦梅",
    "韩",
    "说著相思梦亦愁。\n芳草斜阳，春满秦楼。\n楼前新绿水西流。\n一曲阳关，分付眉头。\n多少风流事已休。\n纷薄香浓，怕见绸缪。\n淡云笼月小庭幽。\n明日山长，清恨悠悠。"
  ],
  [
    "海月谣",
    "韩",
    "晚秋烟渚。\n更舟倚、萧萧雨。\n水痕清汜，迤逦渐整，云帆西去。\n三叠阳关，留下别离情绪。\n溪南一坞。\n对风月、谁为主。\n酒徒诗社，自此冷落，胸怀尘土。\n目送鸿飞，莫听数声柔橹。"
  ],
  [
    "好事近",
    "韩",
    "春色入芳梢，点缀万枝红玉。\n莫道怕愁贪睡，倚新妆如束。\n纷纷桃李太妖娆，相对夜阑烛。\n记取疏花横处，有暗香飘馥。"
  ],
  [
    "菩萨蛮",
    "韩",
    "平生常为梅花醉。\n数枝滴滴香沾袂。\n雪後月华明*胆瓶无限清。\n夜深灯影瘦。\n饮尽杯中酒。\n明日景尤新。\n人间都是春。"
  ],
  [
    "西江月",
    "韩",
    "春色著人多少，溪头桃杏舒红。\n杖藜相与过桥东。\n往事旧欢如梦。\n花底醉眠芳草，柳边嘶入骄骢。\n如今憔悴坐诗穷。\n莫问醯鸡舞瓮。"
  ],
  [
    "浣溪沙",
    "韩",
    "一曲青山映小池。\n林疏人静月明时。\n相逢杯酒也相宜。\n醉眼不知春事少，欢情犹得漏声迟。\n神仙何处梦魂飞。"
  ],
  [
    "浣溪沙",
    "韩",
    "宝鸭香消酒未醒。\n锦衾春暖梦初惊。\n鬓云撩乱玉钗横。\n半怯夜寒褰绣幌，尚馀娇困剔银灯。\n粉痕微褪脸霞生。"
  ],
  [
    "西江月",
    "韩",
    "风暖晨光寂寂，月明夜气沈沈。\n山间林下步轻阴。\n花柳飞绵布锦。\n酒病向谁能遣，春愁惟我难禁。\n尊前一曲断肠声。\n梦破晓窗枕。"
  ],
  [
    "朝中措",
    "韩",
    "池塘春草燕飞飞。\n人醉牡丹时。\n多少姚黄魏紫，搦成腻粉燕支。\n谪仙醉把平章看，晴影度帘迟。\n花外一声，柳边几个黄鹂。"
  ],
  [
    "西江月",
    "韩",
    "梅蕊小春天气，橘林良月风光。\n五云边近九霞觞。\n美景初无尽藏。\n老矣相逢湖海，年来游遍潇湘。\n诗情满眼兴何长。\n赢得烟霄直上。"
  ],
  [
    "卜算子",
    "韩",
    "花底醉东风，好景宜同寿。\n海角天涯今几春，邂逅新丰酒。\n内集记高阳，南渡闲回首。\n但愿长年饱饭休，一笑风尘表。"
  ],
  [
    "浣溪沙",
    "韩",
    "小雨收晴作社寒。\n月桥花院篆香残。\n杏腮桃脸黛眉弯。\n歌拂燕梁牵客恨，醉临鸾镜怕人看。\n良宵春梦绕屏山。"
  ],
  [
    "菩萨蛮",
    "韩",
    "海棠欲谢绵飞柳。\n柳丝自拂行人首。\n上巳是清明。\n新烟带粥饧。\n轻阴帘幕冷。\n闲却秋千影。\n曲水兴无涯。\n丽人花半遮。"
  ],
  [
    "浣溪沙",
    "韩",
    "湖海相逢更日边。\n槐风莲雨寿杯前。\n琴书图画水沈烟。\n共指金銮当直，不应彭泽尚回旋。\n今年初度想超然。"
  ],
  [
    "恋绣衾",
    "韩",
    "欢浓两点笑靥儿。\n雪初消、梅欲放时。\n不信道、伤春瘦，怕人猜、犹待皱眉。\n香浓翠被屏山曲，把珊枕、侧过又移。\n试与伴、江头去，但醉翁、亭上要诗。"
  ],
  [
    "浣溪沙",
    "韩",
    "一曲霓裳舞未终。\n玉钗垂额鬓云松。\n梦回金殿月华东。\n燕子莺儿情脉脉，柳枝桃叶恨匆匆。\n罗襟空惹御香浓。"
  ],
  [
    "步蟾宫",
    "韩",
    "三年重到严滩路。\n叹须鬓、衣冠尘土。\n倚孤篷、闲自濯清风，见一片、飞鸿归去。\n人间何用论今古。\n漫赢得、个般情绪。\n雨吹来云、乱处水东流，但只有、青山如故。"
  ],
  [
    "鹧鸪天",
    "韩",
    "雨湿西风水面烟。\n一巾华发上溪船。\n帆迎山色来还去，橹破滩痕散复圆。\n寻浊酒，试吟篇。\n避人鸥鹭更翩翩。\n五更犹作钱塘梦，睡觉方知过眼前。"
  ],
  [
    "减字木兰花",
    "韩",
    "年光虚度。\n能得几多消散处。\n莫恨归迟。\n得见新词不自持。\n山中酒里。\n笑语喧哗知有弟。\n此意谁如。\n世事纷纷一任渠。"
  ],
  [
    "生查子",
    "韩",
    "霜叶柳塘风，烟蕊梅溪渡。\n茅店问村醪，未许空归去。\n倚杖小徘徊，写我吟边句。\n醉眼复何之，落日孤鸿处。"
  ],
  [
    "西江月",
    "韩",
    "闻道晚春时候，暖风是处花飘。\n游人争渡水南桥。\n多少池塘春草。\n跃马谁联玉勒，钓鱼应泛兰桡。\n韶光何限不逍遥。\n输与溪鸥野鸟。"
  ],
  [
    "朝中措",
    "韩",
    "春浓人静倦游嬉。\n烟雨战棠梨。\n翠径乱红无数，频啼枝上黄鹂。\n小园流水溅溅处，绿遍谢家池。\n怨月恨花滋味，泪痕犹染罗衣。"
  ],
  [
    "小重山",
    "韩",
    "云影收晴雨外明。\n碧溪春滟滟，落花平。\n莺声催我过桥行。\n人何在，诗酒淡心情。\n闲里兴还生。\n锦鳞题尺素，有谁能。\n草边芳径柳边城。\n归来也，清梦绕山屏。"
  ],
  [
    "临江仙",
    "韩",
    "脆管繁弦无觅处，小楼空掩遥山。\n柳丝直下曲阑干。\n海棠红欲褪，玉钏怯春衫。\n酒不成芳信断，社寒新燕呢喃。\n雕盘慵整宝香残。\n绮疏明薄暮，帘外雨潺潺。"
  ],
  [
    "朝中措",
    "韩",
    "五湖烟水百花洲。\n别乘最风流。\n人道紫枢家世，清时衮衮公侯。\n名园绿水春无价，蜀锦舞缠头。\n眉寿年年今日，宝杯香霭飞浮。"
  ],
  [
    "月宫春",
    "韩",
    "柳娇花妒燕莺喧。\n断肠空眼穿。\n一春风雨夜厌厌。\n不闻钟鼓传。\n香冷曲屏罗帐掩，园林谁与上秋千。\n忆得年时凤枕，日高犹醉眠。"
  ],
  [
    "浣溪沙",
    "韩",
    "芍药酴醾满院春。\n门前杨柳媚晴曛。\n重帘双燕语沈沈。\n花映绿娇初日嫩，叶栖红小晚烟昏。\n轻雷不觉送微阴。"
  ],
  [
    "鹧鸪天",
    "韩",
    "烟禁荒荒雨湿云。\n近郊争出满城人。\n儿童藉草几成市，杯酒沾花不觉村。\n身又老，眼增明。\n回头一任是红尘。\n山中谁信无寒食，涧上何如且采苹。"
  ],
  [
    "眼儿媚",
    "韩",
    "东风拂槛露犹寒。\n花重湿阑干。\n淡云殢日，晨光微透，帘幕香残。\n阴晴不定瑶阶润，新恨觉心阑。\n凭高望断，绿杨南陌，无限关山。"
  ],
  [
    "青玉案",
    "韩",
    "苏公堤上西湖路。\n柳外跃、青骢去。\n多少韶华惊暗度。\n南山游遍，北山归後，总是题诗处。\n如今老矣伤春暮。\n泽畔行吟漫寻句。\n落拓情怀空自许。\n小园芳草，短篱修竹，点点飞花雨。"
  ],
  [
    "浣溪沙",
    "韩",
    "只恐山灵俗驾回。\n海鸥飞下莫惊猜。\n机心消尽重徘徊。\n宿雨乍晴千涧落，晓云微露两山排。\n新苗时翼好风来。"
  ],
  [
    "朝中措",
    "韩",
    "扁舟撑月转江湖。\n烟水湛金铺。\n篷底晓凉歌罢，肌肤冰雪初扶。\n诗人自是风尘表，佳处句能摹。\n属玉一双飞去，荷花香动菰蒲。"
  ],
  [
    "明月棹孤舟・夜行船",
    "韩",
    "忽得相逢惊似旧。\n问山中、酒徒诗友。\n闲倚睛楼，长安市上，华发为君搔首。\n绿竹疏梅今在否。\n对西湖、夕阳烟岫。\n鸿雁声中，人间今古，还是醉醒时候。"
  ],
  [
    "江城子",
    "韩",
    "天孙应为织云裳。\n试宫妆。\n问刘郎。\n湖上波寒，依旧远山苍。\n自是老来心事懒，空落拓，少年场。\n挥豪闲与细端相。\n记严扬。\n陋苏张。\n兴到一杯，微醉亦成章。\n回首片帆西去也，何日更，共清狂。"
  ],
  [
    "冉冉云",
    "韩",
    "倚遍阑干弄花雨。\n卷珠帘、草迷芳树。\n山崦里、几许云烟来去。\n画不就、人家院宇。\n社寒梁燕呢喃舞。\n小桃红、海棠初吐。\n谁信道、午醉醒时情绪。\n闲整春衫自语。"
  ],
  [
    "谒金门",
    "韩",
    "花影半。\n晴色乍开云卷。\n择胜寻春愁日短。\n雨馀山路晚。\n涧底桃深红满。\n人意不禁闲远。\n胡蝶绕枝啼鸟怨。\n东风吹酒面。"
  ],
  [
    "浣溪沙",
    "韩",
    "一曲西风醉木犀。\n天香吹梦入瑶池。\n钗横犹记未开枝。\n花重嫩舒红笑脸，叶稀轻拂翠颦眉。\n酒醒残月雁声迟。"
  ],
  [
    "浣溪沙",
    "韩",
    "山气吹云宝月凉。\n园英承露菊花黄。\n吾生只合醉为乡。\n怅望佳人因共赋，分明佳节是重阳。\n酒边犹发少年狂。"
  ],
  [
    "浣溪沙",
    "韩",
    "莫问星星鬓染霜。\n一杯同看月昏黄。\n放歌渔父濯沧浪。\n却忆手栽双柳句，真成云汉抉天章。\n苏仙何在立苍茫。"
  ],
  [
    "浣溪沙",
    "韩",
    "霜後黄花尚自开。\n老年情绪为何哉。\n株株浑是手亲栽。\n秋际有言挥玉尘，冬来无梦绕金钗。\n相思一夜发窗梅。"
  ],
  [
    "江城子",
    "韩",
    "雪消霜入小溪舟。\n试浮游。\n上山头。\n薄薄寒烟，依旧未全收。\n问道梅花开也未，吟不尽，一春愁。\n襟怀如此老还休。\n懒凝眸。\n转深幽。\n诗罢一眉，新月又如钩。\n腊後春前村意远，回棹稳，水西流。"
  ],
  [
    "浣溪沙",
    "韩",
    "月角珠庭映伏犀。\n扶摇当上凤凰池。\n广寒曾折最高枝。\n壮志还同诸葛膝，清名还似紫芝眉。\n梅花春寿酒行迟。"
  ],
  [
    "鹧鸪天",
    "韩",
    "老去情怀酒味中。\n水边林下古人风。\n岁云暮矣江空晚，谁识儋州秃鬓翁。\n人易远，语难工。\n春时犹记一尊同。\n苦心未免皆如此，只合挥弦目送鸿。"
  ],
  [
    "风入松",
    "韩",
    "小楼春映远山横。\n绿遍高城。\n望中一片斜阳静，更萋萋、芳草还生。\n疏雨冷烟寒食，落花飞絮清明。\n数声弦管忍重听。\n犹带微酲。\n问春何事春将老，春不语、春恨难平。\n莫把风流时节，都归闲淡心情。"
  ],
  [
    "菩萨蛮",
    "韩",
    "小园红入春无际。\n新声休写花间意。\n一笑唤真真。\n香腮酒未醒。\n惜芳追胜事。\n畅饮馀诗思。\n无处说衷情。\n暗尘罗帐生。"
  ],
  [
    "谒金门",
    "韩",
    "花肃肃。\n杨柳三眠未足。\n一棹溪山新涨绿。\n旧欢无梦续。\n莫问杜鹃啼蜀。\n只有江南水竹。\n北客凄凉无伴独。\n春山生草木。"
  ],
  [
    "谒金门",
    "韩",
    "幽意熟。\n吟啸春风自足。\n爽气初生晴未燠。\n相逢休问卜。\n画出高山盘谷。\n岩上飞云相逐。\n他日江东思渭北。\n断舷谁为续。"
  ],
  [
    "卜算子",
    "韩",
    "一雨已秋深，月色寒而静。\n夜半披衣草树间，玉露团清影。\n长笛倚楼声，听彻还重省。\n手启柴门倦复关，云卧衣裳冷。"
  ],
  [
    "朝中措",
    "韩",
    "为兹春酒寿诗翁。\n我辈一尊同。\n香动梅梢圆月，年年先得东风。\n冰溪清浅流环玉，莲幕漫从容。\n但愿人生长久，挥弦目送飞鸿。"
  ],
  [
    "太常引",
    "韩",
    "小春时候腊前梅。\n还知道、为谁开。\n应绕百千回。\n夜色转、参横斗魁。\n十分孤静，替伊愁绝，片月共徘徊。\n一阵暗香来。\n便觉得、诗情有涯。"
  ],
  [
    "朝中措",
    "韩",
    "谁翻新曲玉溪滨。\n何日得为邻。\n醉里行歌相答，步随泉石松云。\n如今又是梅时候，只有眼中人。\n魂断幽香孤影，花前闲整衣巾。"
  ],
  [
    "恋绣衾",
    "韩",
    "溪风吹雨晚打窗。\n把心情、阑入醉乡。\n记取在、山深处，我如今、双鬓已苍。\n夜阑寒影灯花淡，梦难成、清漏更长。\n宝瑟断、鸾胶续，泪珠弹、犹带粉香。"
  ],
  [
    "一翦梅",
    "韩",
    "一朵梅花百和香。\n浅色春风，别样宫妆。\n西湖衣钵更难忘。\n雪意江天，浑断人肠。\n清夜横斜竹影窗。\n赢得相思，魂梦悠扬。\n玉溪山外水云乡。\n茅舍疏篱，不换金章。"
  ],
  [
    "蝶恋花",
    "韩",
    "道上疏梅花一树。\n人去人来，不管流年度。\n闲过南豅同散步。\n东风为我吹香去。\n试问青春今几许。\n明日新正，溪影横山暮。\n遮莫攀翻君且住。\n心儿却在题诗处。"
  ],
  [
    "蝶恋花",
    "韩",
    "尽道今年春较早。\n梅与人情，觉得梅偏好。\n一树南豅香未老。\n春风已自生芳草。\n来自城中犹带晓。\n行到君家，细雨吹池沼。\n怅望沙坑须会到。\n玉溪此意年时少。"
  ],
  [
    "生查子",
    "韩",
    "山意入春晴，都是梅和柳。\n白白与青青，日映风前酒。\n归去也如何，路上休回首。\n各自做新年，柳袅梅枝瘦。"
  ],
  [
    "探春令",
    "韩",
    "暗尘明月小桃枝，旧家时情味。\n问而今、风转蛾儿底。\n有谁把、春衫试。\n景龙灯火升平世。\n动长安歌吹。\n这山城、不道人能记。\n甚村酒、偏教醉。"
  ],
  [
    "临江仙",
    "韩",
    "罗帐画屏新梦悄，绿窗慵起香残。\n重帘生怕倚阑干。\n春风吹玉水，春雪满灵山。\n梁燕未来归雁动，海棠才带红酣。\n酒愁花恨霎时间。\n烟云催薄暮，丝雨湿轻寒。"
  ],
  [
    "眼儿媚",
    "韩",
    "风回香雪到梨花。\n山影是谁家。\n小窗未晚，重檐初霁，玉倚蒹葭。\n社寒不管人如此，依旧在天涯。\n碧云暮合，芳心撩乱，醉眼横斜。"
  ],
  [
    "临江仙",
    "韩",
    "竹树阴阴流涧水，黄鹂飞去飞还。\n蓬门篱落小桥湾。\n更无尘迹到，我自爱其闲。\n雨又随风催薄暮，轻雷时动云斑。\n归来凉意一窗间。\n病馀真倦矣，睡熟簟纹宽。"
  ],
  [
    "蝶恋花",
    "韩",
    "斜日清霜山薄暮。\n行到桥东，林竹疑无路。\n小院横窗香噀雾。\n胆屏曲几花如雨。\n细酌心情因少驻。\n九万刚风，寒影吹琼素。\n不是月宫那有许。\n霓裳舞彻凌波步。"
  ],
  [
    "柳梢青",
    "韩",
    "玉水明沙。\n峰回路转，城倚桥斜。\n老我登临，同谁酩酊，一望还赊。\n飞鸿杳霭天涯。\n但拚取、心情酒家。\n紫菊枝枝，红茱颗颗，休问年华。"
  ],
  [
    "菩萨蛮",
    "韩",
    "风前觅得梅花句。\n香来自是相分付。\n片月动黄昏。\n一枝横酒尊。\n人间何处有。\n又到春时候。\n莫负此诗家。\n将心吟好花。"
  ],
  [
    "菩萨蛮",
    "韩",
    "陇头无驿奚为朵。\n岩前有折宜来堕。\n风急雪云溪。\n诗清满意携。\n竹炉良夜饮。\n饮竟煎僧茗。\n梅以句深长。\n得花情未忘。"
  ],
  [
    "小重山",
    "韩",
    "点染烟浓柳色新。\n小桃红映水，日初匀。\n露收芳径草铺茵。\n凝情久，风淡起轻尘。\n梁燕已争春。\n折花闲伴酒，试濡唇。\n流莺何处语声频。\n阑干曲，蜂蝶更随人。"
  ],
  [
    "感皇恩",
    "韩",
    "急管度青枝，醉眠芳草。\n云断巫阳梦能到。\n乍醒馀困，晴影暗移纱帽。\n旧时闲意思，都忘了。\n今岁春迟，去年春早。\n点点繁红又多少。\n惜春归去，酒病翻成花恼。\n数声鸣鸟唤，人惊老。"
  ],
  [
    "感皇恩",
    "韩",
    "诗社酒徒闲，村村花柳。\n月榭风亭更霞牖。\n临春结绮，又是那回时候。\n不禁中夜雨，相孱愁。\n弄蕊攀条，为寻芳酒。\n一斗谁能问千首。\n江南云梦，空说气吞八九。\n持杯人共我，能吟否。"
  ],
  [
    "瑞鹧鸪",
    "韩",
    "南兰陵郡鹧鸪词。\n底用登临更赋诗。\n贵不能淫非一日，老当益壮未多时。\n人间天上风云会，眼底眉前岁月知。\n只有海门横北固，宦情随牒想推移。"
  ],
  [
    "浣溪沙",
    "韩",
    "屋上青山列晚云。\n水边红袂映斜曛。\n柳阴荷气簟湘纹。\n酒以歌长谁乐事，诗成杯滟我离群。\n香消凉意有南薰。"
  ],
  [
    "浣溪沙",
    "韩",
    "作意如何和好歌。\n细翻重看得长哦。\n晓梧吹雨露明荷。\n老我从他琴下爨，故人元自笛亭柯。\n北山烟岫郁嵯峨。"
  ],
  [
    "浣溪沙",
    "韩",
    "鸦矫荒寒燕复低。\n门前长草与人齐。\n长桥南畔小桥西。\n安得有诗同尔句，可教无酒泛其杯。\n相思常苦易离携。"
  ],
  [
    "鹧鸪天",
    "韩",
    "只唱离歌一叠休。\n玉溪浮动木兰舟。\n如何又对云烟晚，不道难禁草树秋。\n空脉脉，忍悠悠。\n绸缪终是转绸缪。\n相思相见知何处，记取新欢说旧游。"
  ],
  [
    "好事近",
    "韩",
    "一涧水南山，腊尽春生梅雪。\n行过小桥深处，带疏钟横月。\n征衫闲著指东吴，休怕与人别。\n吟到翠圆枝上，是归来时节。"
  ],
  [
    "菩萨蛮",
    "韩",
    "南枝已见春消息。\n今年为寿方知得。\n俾尔炽而昌。\n流霞浮暗香。\n蓬壶清浅水。\n笑指云阶喜。\n高论不规模。\n平戎赋两都。"
  ],
  [
    "浣溪沙",
    "韩",
    "风软湖光远荡磨。\n春衫初试薄香罗。\n踏青无计奈君何。\n莫笑老来多岁月，肯教闲去少诗歌。\n长安陌上有铜驼。"
  ],
  [
    "谒金门",
    "韩",
    "春尚早。\n春入湖山渐好。\n人去人来虽未老。\n酒徒犹恨少。\n梅落桃开烟岛。\n日日更吹香草。\n一片芳心拚醉倒。\n冷云藏落照。"
  ],
  [
    "浣溪沙",
    "韩",
    "梅叶阴阴占晚春。\n博山香尽玉嶙峋。\n茶瓯酒碗试濡唇。\n闲里常愁无伴侣，老来不是有情人。\n牡丹天气惜芳辰。"
  ],
  [
    "点绛唇",
    "韩",
    "山凹春生，探梅只道今年早。\n暗香迎晓。\n人与花能好。\n岁岁持杯，天地同难老。\n须吟啸。\n放开怀抱。\n更约寻瑶草。"
  ],
  [
    "减字木兰花",
    "韩",
    "菊花开了。\n待得梅梢来索笑。\n雪色江波。\n看尽千林未觉多。\n一丘缓步。\n只恐朝来有新句。\n岁岁年年。\n白发催人到酒边。"
  ],
  [
    "采桑子",
    "韩",
    "萧萧两鬓吹华发，老眼全昏。\n徒倚衡门。\n岁晚寒消涧水痕。\n含情更觉沧洲远，欲语谁论。\n窈窕孤村。\n细雨梅花只断魂。"
  ],
  [
    "采桑子",
    "韩",
    "华灯自是年年好，月淡烟空。\n依旧东风。\n箫鼓吹香醉脸融。\n谢他诗侣还相觅，雨迹云踪。\n不分情浓。\n柳浅梅深鬓影松。"
  ],
  [
    "好事近",
    "韩",
    "北客过江来，赢得家家都老。\n屈指中兴人物，到如今谁好。\n散庵常是爱山林，健笔胜挥扫。\n我则临风三叹。\n信儿曹惊倒。"
  ],
  [
    "减字木兰花",
    "韩",
    "一杯易足。\n自断此生犹杜曲。\n词客哀时，不敢愁来赋别离。\n孤城麦秀。\n常愧葛洪丹未就。\n诗罢长吟。\n衰晚迟回违寸心。"
  ],
  [
    "鹧鸪天",
    "韩",
    "便把山林寄此身。\n也须诗酒属吾人。\n仙家旧是金堂士，吏隐新收玉局名。\n惟自乐，不忧贫。\n渊明谈笑更清真。\n年年眉寿登高後，醉帽常留菊满簪。"
  ],
  [
    "好事近",
    "韩",
    "腊雪映江梅，冰玉更分风月。\n衮衮紫枢家世，庆诞弥时节。\n烘堂赢得戏莱衣，春酒宝杯凸。\n籍籍郑庄人物，要汉廷勋业。"
  ],
  [
    "太常引",
    "韩",
    "随风和雨带烟开。\n更清冷、照崔巍。\n片片亦佳哉。\n细看得、花如翦裁。\n茅檐出没，水浮桥外，人自两峰来。\n吟到涧泉梅。\n问何似、山阴道回。"
  ],
  [
    "西江月",
    "韩",
    "脉脉蜂黄蝶粉，盈盈水秀山明。\n卖花声里听吹饧。\n佳丽芳华韵胜。\n下上休看舞燕，惺忪一任啼莺。\n枕痕屏曲梦关情。\n酒醒春宵漏尽。"
  ],
  [
    "谒金门",
    "韩",
    "行又住。\n水远山遥村路。\n把酒问春春几许。\n老年花似雾。\n坐上风流张绪。\n留我我还难去。\n却忆章台飞柳絮。\n只愁萦暮雨。"
  ],
  [
    "鹧鸪天",
    "李廷忠",
    "槛外长江浪拍空。\n萧萧红蓼白苹风。\n三秋告稔三农庆，九日追欢九客同。\n烟渚北，月岩东。\n莫嫌光景太匆匆。\n登龙戏马英雄事，都在南楼一啸中。"
  ],
  [
    "踏莎行",
    "李廷忠",
    "星野涵辉，云峰环翠。\n南园迎腊开梅蕊。\n瑶台仙子笑相逢，金钗行里拼沈醉。\n照乘骊珠，出闲天骥。\n相随寿母多年纪。\n春风侍宴宝花楼，五枝七叶都荣贵。"
  ],
  [
    "霜天晓角",
    "李廷忠",
    "洞天仙伯。\n总是梅标格。\n来索东风一笑，香浮动、潜溪月。\n寿尊谁共酌。\n少年花县客。\n试问日边春信，梁园上、正飞雪。"
  ],
  [
    "感皇恩",
    "李廷忠",
    "昨夜一星明，太微西畔。\n应得良朝诞名将。\n豹韬龙节，谈笑坐清江汉。\n年年梅雪里、开华宴。\n铁券高勋，金锺洪算。\n要同宗社流芳远。\n玺书褒异，自得君王深眷。\n看看登剑履、明光殿。"
  ],
  [
    "临江仙",
    "李廷忠",
    "人物风流真罕见，何须尘外求仙。\n绿龟千岁稳巢莲。\n醉倾金凿落，笑拥玉и娟。\n须信日边消息好，寒花也作春妍。\n笙歌乐地酒中天。\n功名无限事，都在寿觞前。"
  ],
  [
    "临江仙",
    "李廷忠",
    "秋到三山呈瑞气，斑斑绣虎文章。\n早分桂殿一枝香。\n婉谋参幕府，华署等朝行。\n驾月姮娥来献寿，胜如昨夜辉光。\n十分满劝紫霞觞。\n年年花萼宴，相约侍君王。"
  ],
  [
    "卜算子",
    "李廷忠",
    "草际雪痕消，梅上春心动。\n碧幕红裙簇画筵，横玉声三弄。\n雅兴杂鱼龙，妙舞回鸾凤。\n莫道司空眼惯□，还入清宵梦。"
  ],
  [
    "卜算子",
    "谢直",
    "双桨浪花平，夹岸青山锁。\n你自归家我自归，说着如何过。\n我断不思量，你莫思量我。\n将你从前与我心，付与他人可。"
  ],
  [
    "眼儿媚",
    "高似孙",
    "翠帘低护郁金堂。\n犹自未妆。\n梨花新月，杏花新雨，怎奈昏黄。\n春今不管人相忆，欲去又相将。\n只销相约，与春同去，须到君行。"
  ],
  [
    "失调名",
    "高似孙",
    "红翻茧栗梢头遍。"
  ],
  [
    "一翦梅",
    "易祓妻",
    "染泪修书寄彦章。\n贪做前廊。\n忘却回廊。\n功名成就不还乡。\n铁做心肠。\n石做心肠。\n红日三竿懒画妆。\n虚度韶光。\n瘦损容光。\n不知何日得成双。\n羞对鸳鸯。\n懒对鸳鸯。"
  ],
  [
    "渔家傲",
    "危稹",
    "老去诸馀情味浅。\n诗词不上闲钗钏。\n宝幌有人红两靥。\n帘间见。\n紫云元在梨花院。\n十四条弦音调远。\n柳丝不隔芙蓉面。\n秋入西窗风露晚。\n归去懒。\n酒酣一任乌巾岸。"
  ],
  [
    "朝中措",
    "王克勤",
    "银河无际渺澄空。\n一点寿光中。\n此夕谪仙初度，清歌吉甫清风。\n文章间世，曾亲玉座，屡赐金锺。\n丹禁若须鳌便，赤城唤取渔翁。"
  ],
  [
    "浣溪沙",
    "锺将之",
    "鬓亸云梳月带痕。\n软红香里步莲轻。\n妖娆六幅过腰裙。\n不怕满堂佳客醉，只愁灭烛翠眉颦。\n更期疏影月黄昏。"
  ],
  [
    "浣溪沙",
    "锺将之",
    "苹老秋深水落痕。\n桂花微弄雨花轻。\n癯仙也解醉红裙。\n太白麴君愁满饮，小鸿眉黛爱低颦。\n尊前一洗眼花昏。"
  ],
  [
    "水调歌头",
    "锺将之",
    "更似南津港，再遇吕公船。"
  ],
  [
    "浣溪沙",
    "吴礼之",
    "南国风流是故乡。\n红盐落子不因霜。\n于中小底最珍藏。\n荐酒荐茶些子涩，透心透顶十分香。\n可人回味越思量。"
  ],
  [
    "杏花天",
    "吴礼之",
    "闷来凭得阑干暖。\n自手引、朱帘高卷。\n桃花半露胭脂面。\n芳草如茵乍展。\n烟光散、湖光潋滟。\n映绿柳、黄鹂巧啭。\n遥山好似宫眉浅。\n人比遥山更远。"
  ],
  [
    "风入松",
    "吴礼之",
    "苹汀蓼岸荻花洲。\n占断清秋。\n五湖景物供心眼，几曾有、一点闲愁。\n梦里翩翩胡蝶，觉来叶叶渔舟。\n谢郎随分总优游。\n信任沈浮。\n恬然云水无贪吝，笑腰缠、骑鹤扬州。\n只恐丹青妙笔，写传难尽风流。"
  ],
  [
    "渔家傲",
    "吴礼之",
    "红日三竿莺百啭。\n梦回鸳枕离魂乱。\n料得玉人肠已断。\n眉峰敛。\n晓妆镜里春愁满。\n绿琐窗深难见面。\n云笺谩写教谁传。\n闻道笙歌归小院。\n梁尘颤。\n多因唱我新词劝。"
  ],
  [
    "蝶恋花",
    "吴礼之",
    "睡思厌厌莺唤起。\n帘卷东风，犹未忺梳洗。\n眼细眉长云拥髻。\n笑垂罗袖熏沈水。\n媚态盈盈闲举止。\n只有江梅，清韵能相比。\n诗酒琴棋歌舞地。\n又还同醉春风里。"
  ],
  [
    "蝶恋花",
    "吴礼之",
    "急水浮萍风里絮。\n恰似人情，恩爱无凭据。\n去便不来来便去。\n到头毕竟成轻负。\n帘卷春山朝又暮。\n莺燕空忙，不念花无主。\n心事万千谁与诉。\n断云零雨知何处。"
  ],
  [
    "蝶恋花",
    "吴礼之",
    "满地落红初过雨。\n绿树成阴，紫燕风前舞。\n烟草低迷萦小路。\n昼长人静扃朱户。\n沈水香销新剪苎。\n枕朦胧，花底闻莺语。\n春梦又还随柳絮。\n等闲飞过东墙去。"
  ],
  [
    "桃源忆故人",
    "吴礼之",
    "画桥流水飞花舞。\n柳外斜风细雨。\n红瘦绿肥春暮。\n肠断桃源路。\n欢随仙子乘鸾去。\n镂月裁云何处。\n唯有病和愁绪。\n肯伴刘郎住。"
  ],
  [
    "谒金门",
    "吴礼之",
    "风乍扇。\n帘外落红千片。\n飞尽落花春不管。\n斗忙莺与燕。\n往事上心撩乱。\n睡起日高犹倦。\n料得伊家情眷眷。\n近来长梦见。"
  ],
  [
    "霜天晓角",
    "吴礼之",
    "连环易缺。\n难解同心结。\n痴呆佳人才子，情缘重、怕离别。\n意切。\n人路绝。\n共沈烟水阔。\n荡漾香魂何处，长桥月。\n断桥月。"
  ],
  [
    "霜天晓角",
    "吴礼之",
    "西风又急。\n细雨黄花湿。\n楼枕一篙烟水，兰舟漾、画桥侧。\n念昔。\n空泪滴。\n故人何处觅。\n魂断菱歌凄怨，疏帘卷、暮山碧。"
  ],
  [
    "生查子",
    "吴礼之",
    "吴山与越山，相对摩今古。\n袅缆浙江亭，回首西兴渡。\n区区名利人，无分香闺住。\n匆遽促征鞍，又入临平路。"
  ],
  [
    "失调名",
    "吴礼之",
    "我不成、心酸眼软。"
  ],
  [
    "好事近",
    "吴礼之",
    "金菊间芙蓉，秋意未为萧索。\n临水见山庭院。\n伴玉人杯酌。\n携炉终日袅沈烟，氤氲篆文□。\n可惜被风吹散，把袖儿笼著。"
  ],
  [
    "柳梢青",
    "吴礼之",
    "板约红牙。\n歌翻白雪，杯泛流霞。\n苏小情多，潘郎年少，欢计生涯。\n轩窗临水人家。\n更门掩、青春杏花。\n百万呼卢，十千沽酒，不负韶华。"
  ],
  [
    "满江红",
    "陈善",
    "三月风前花薄命，五更枕上春无力。"
  ],
  [
    "风入松",
    "俞国宝",
    "一春长费买花钱。\n日日醉花边。\n玉骢惯识西湖路，骄嘶过、沽酒垆前。\n红杏香中箫鼓，绿杨影里秋千。\n暖风十里丽人天。\n花压髻云偏。\n画船载取春归去，馀情寄、湖水湖烟。\n明日重扶残醉，来寻陌上花钿。"
  ],
  [
    "清平乐",
    "俞国宝",
    "数声乌鹊。\n院宇寒萧索。\n杨柳梢头秋过却。\n无叶可供风落。\n可人犹有芙蕖。\n向人泠澹妆梳。\n云外征鸿过尽，夕阳依旧平芜。"
  ],
  [
    "卜算子",
    "俞国宝",
    "翦烛写香笺，拨火温寒醑。\n门外东风将我愁，欲作三更雨。\n夜夜玉楼心，日日长亭路。\n豆蔻花开信不来，尘满金钗股。"
  ],
  [
    "风入松",
    "俞国宝",
    "东风巷陌暮寒骄。\n灯火闹河桥。\n胜游忆遍钱塘夜，青鸾远、信断难招。\n蕙草情随雪尽，梨花梦与云销。\n客怀先自病无聊。\n绿酒负金蕉。\n下帏独拥香篝睡，春城外、玉漏声遥。\n可惜满街明月，更无人为吹箫。"
  ],
  [
    "谒金门",
    "李好义",
    "花过雨。\n又是一番红素。\n燕子归来衔绣幕。\n旧巢无觅处。\n谁在玉楼歌舞。\n谁在玉关辛苦。\n若使胡尘吹得去。\n东风侯万户。"
  ],
  [
    "望江南・忆江南",
    "李好义",
    "思往事，白尽少年头。\n曾帅三军平蜀难，沿边四郡一齐收。\n逆党反封侯。\n元宵夜，灯火闹啾啾。\n厅上一员闲总管，门前几个纸灯球。\n箫鼓胜皇州。"
  ],
  [
    "秋日田父辞",
    "高翥",
    "啄黍黄鸡没骨肥。\n绕篱绿橘缀枝垂。\n新酿酒，旋裁衣。\n正是昏男嫁女时。"
  ],
  [
    "秋日田父辞",
    "高翥",
    "少妇挼蓝旋染裙。\n大儿敲葛自浆巾。\n新摘摘，笑欣欣。\n相唤相呼看赛神。"
  ],
  [
    "失调名",
    "应",
    "横斜淡月黄昏，漏泄早春消息。"
  ],
  [
    "失调名",
    "吴康",
    "试问海棠健否，海棠虽似，减清香。"
  ],
  [
    "失调名",
    "吴康",
    "凌空蜂翼递香来，惊破蜜房幽梦。"
  ],
  [
    "蝶恋花",
    "汪",
    "午夜凉生风不住。\n河汉无声，时见疏星度。\n佳客伴君知未去。\n对床只欠潇潇雨。\n素月四更山外吐。\n金鸭慵添，消尽沈烟缕。\n料想玉楼人念处。\n归舟日望荷花浦。"
  ],
  [
    "如梦令",
    "汪",
    "几点弄晴微雨。\n翳日薄云来去。\n断送一番春，满径杨花飞絮。\n无语。\n无语。\n还是旧时院宇。"
  ],
  [
    "鹧鸪词・瑞鹧鸪",
    "汪",
    "伤时怀抱不胜愁。\n野水粼粼绿遍洲。\n满地落花春病酒，一帘明月夜登楼。\n明眸皓齿人难得，寒食清明事又休。\n只是鹧鸪三两曲，等闲白了几人头。"
  ],
  [
    "西江月",
    "汪",
    "千缕柳丝犹嫩，一星榆火初明。\n载将新意寿幽人。\n红袖持杯劝尽。\n老鹤自偏野性，沙鸥难比轻身。\n殷勤多谢祝长春。\n一笑东风夜静。"
  ],
  [
    "如梦令",
    "汪",
    "一只船儿没赛。\n七十六年装载。\n把柁更须牢，风饱蒲帆轻快。\n无碍。\n无碍。\n匹似子猷访戴。"
  ],
  [
    "江城子",
    "汪",
    "可是东风、当日欠商量。\n百紫千红春富贵，无半点，似渠香。"
  ],
  [
    "南乡子",
    "虞刚简",
    "儿有掌中杯。\n但把归期苦苦催。\n奕世衣冠仍上第，公台。\n元自诗书里面来。\n秋色为渠开。\n先我梁山马首回。\n猿鹤莫轻窥蕙帐，惊猜。\n抬步归休亦乐哉。"
  ],
  [
    "霜天晓角",
    "赵希明",
    "空山木落。\n月淡阑干角。\n相与羊裘披上，方知道、宦情薄。\n老来须自觉。\n酒尊行处乐。\n疑到碧湾无路，滩声小、橹声薄。"
  ],
  [
    "西江月",
    "程",
    "岁贡来从玉垒，天恩拜赐金奁。\n春风一朵紫云鲜。\n明月轻浮盏面。\n想见清都绛阙，雍容多少神仙。\n归来满袖玉炉烟。\n愿侍年年天宴。"
  ],
  [
    "鹧鸪天",
    "程",
    "饮罢天厨碧玉觞。\n仙韶九奏少停章。\n何人采得扶桑椹，捣就蓝桥碧绀霜。\n凡骨变，骤清凉。\n何须仙露与琼浆。\n君恩珍重浑如许，祝取天皇似玉皇。"
  ],
  [
    "步虚词・西江月",
    "程",
    "休怪频年司钥，仙官长守仙宫。\n东风未肯到凡红。\n先舞云韶彩凤。\n都是一团和气，故教上苑春浓。\n群仙拍手过江东。\n高唱紫芝新颂。"
  ],
  [
    "锦堂春・锦堂春慢",
    "程",
    "最是元来，苦无风雨。\n只恁匆匆归去。\n看游丝、都不恨，恨秦淮新涨，向人东注。\n醉里仙人，惜春曾赋。\n却不解、留春且住。\n问何人、留得住。\n怕小山更有，碧芜春句。"
  ],
  [
    "谒金门",
    "程",
    "烟漠漠。\n醉里看春都错。\n过了清明迟一著。\n牡丹重约摸。\n晓日渐明檐角。\n天与芳辰难却。\n驻得韶华元有药。\n桃源谁共约。"
  ],
  [
    "柳梢青",
    "程",
    "官已尚书，人犹寒素，仙有名言。\n谓是若人，法当至贵，仍主修年。\n唐人四字鲜妍。\n堪照映、画堂彩烟。\n更对新凉，一声芝曲，万斛金船。"
  ],
  [
    "柳梢青",
    "程",
    "嫩绿成堆。\n朝来红紫，都在莓苔。\n方见春来，又闻春去，暗里谁催。\n人生易老何哉。\n春去矣、秋风又来。\n何似云溪，长春日月，无去无归。"
  ],
  [
    "西江月",
    "程",
    "天上初秋桂子，庭前八月丹花。\n一年一度见仙槎。\n秋色分明如画。\n愿把阴功一脉，灯灯相续无涯。\n降祥作善岂其差。\n永作渔樵嘉话。"
  ],
  [
    "西江月",
    "程",
    "底事中秋无月，元来留待今宵。\n群仙拍手度仙桥。\n惊起眠龙夭矫。\n天上灵槎一度，人间八月江潮。\n西兴渡口几魂消。\n又见潮生月上。"
  ],
  [
    "减字木兰花",
    "程",
    "不应双睫。\n看尽人间花与雪。\n曾是当时。\n一朵红云拥日飞。\n如今正好。\n万绿千红深处坐。\n也使春工。\n唤作天池五月风。"
  ],
  [
    "失调名",
    "厉元范",
    "叶叶柳眉齐抹翠，梢梢花脸争匀白。"
  ],
  [
    "昭君怨",
    "郑域",
    "道是花来春未。\n道是雪来香异。\n竹外一枝斜。\n野人家。\n冷落竹篱茅舍。\n富贵玉堂琼榭。\n两地不同栽。\n一般开。"
  ],
  [
    "霜天晓角",
    "郑域",
    "绿云剪叶。\n低护黄金屑。\n占断花中声誉，香与韵、两清洁。\n胜绝。\n君听说。\n是他来处别。\n试看金衣犹带，金庭露、玉阶月。"
  ],
  [
    "画堂春",
    "郑域",
    "东风吹雨破花悭。\n客毡晓梦生寒。\n有人斜倚小屏山。\n蹙损眉弯。\n合是一钗双燕，却成两镜孤鸾。\n暮云修竹泪留残。\n翠袖凝斑。"
  ],
  [
    "桃源忆故人",
    "郑域",
    "东风料峭寒吹面。\n低下绣帘休卷。\n憔悴怕他春见。\n一任莺花怨。\n新愁不受诗排遣。\n尘满玉毫金砚。\n若问此愁深浅。\n天阔浮云远。"
  ],
  [
    "浣溪沙",
    "郑域",
    "酒薄愁浓醉不成。\n夜长敧枕数残更。\n嫩寒时节过烧灯。\n已自孤鸾羞对镜，未能双凤怕闻笙。\n莫教吹作别离声。"
  ],
  [
    "霜天晓角",
    "王澡",
    "疏明瘦直。\n不受东皇识。\n留与伴春终肯，千红底、怎著得。\n夜色。\n何处笛。\n晓寒无奈力。\n若在寿阳宫院，一点点、有人惜。"
  ],
  [
    "点绛唇",
    "赵希",
    "又是年时，冷烟寒食梨花院。\n柳金拖线。\n一曲珠歌转。\n翠碧雕梁，风软帘通燕。\n何须劝。\n酒豪诗健。\n逸韵今重见。"
  ],
  [
    "醉落魄・一斛珠",
    "戴复古",
    "龙山行乐。\n何如今日登黄鹤。\n风光政要人酬酢。\n欲赋归来，莫是渊明错。\n江山登览长如昨。\n飞鸿影里秋光薄。\n此怀祗有黄花觉。\n牢裹乌纱，一任西风作。"
  ],
  [
    "柳梢青",
    "戴复古",
    "袖剑飞吟。\n洞庭青草，秋水深深。\n万顷波光，岳阳楼上，一快披襟。\n不须携酒登临。\n问有酒、何人共斟。\n变尽人间，君山一点，自古如今。"
  ],
  [
    "锦帐春",
    "戴复古",
    "处处逢花，家家插柳。\n政寒食、清明时候。\n奉板舆行乐，使星随後。\n人间稀有。\n出郭寻仙，绣衣春昼。\n马上列、两行红袖。\n对韶华一笑，劝国夫人酒。\n百千长寿。"
  ],
  [
    "行香子",
    "戴复古",
    "万石崔嵬，二水涟漪。\n此江山、天下之奇。\n太平气象，百姓熙熙。\n有文章公，经纶手，把州麾。\n满斟寿酒，笑拈梅枝。\n管年年、长见花时。\n佳人休唱，浅近歌词。\n读浯溪颂，愚公记，澹岩诗。"
  ],
  [
    "鹊桥仙",
    "戴复古",
    "新荷池沼，绿槐庭院。\n檐外雨声初断。\n喧喧两部乱蛙鸣，怎得似、啼莺睍睆。\n风光流转。\n客游汗漫。\n莫问鬓丝长短。\n即时杯酒醉时歌，算省得、闲愁一半。"
  ],
  [
    "西江月",
    "戴复古",
    "宿酒才醒又醉，春霄欲雨还晴。\n柳边花底听莺声。\n白发莫教临镜。\n过隙光阴易去，浮云富贵难凭。\n但将一笑对公卿。\n我是无名百姓。"
  ],
  [
    "西江月",
    "戴复古",
    "三过武昌台下，却逢三度重阳。\n菊花祗作旧时黄。\n白雪堆人头上。\n昨日将军亭馆，今朝陶令壶觞。\n醉来东望海茫茫。\n家近蓬莱方丈。"
  ],
  [
    "鹧鸪天",
    "戴复古",
    "圉圉洋洋各自由。\n或行或舞或沈浮。\n观鱼未必知鱼乐，政恐清波照白头。\n休结纲，莫垂钩。\n机心一露使鱼愁。\n终知不是池中物，掉尾江湖汗漫游。"
  ],
  [
    "减字木兰花",
    "戴复古",
    "羊城旧路。\n檀板一声惊客去。\n不拟重来。\n白发飘飘上越台。\n故人居处。\n曲巷深深通竹所。\n问讯桃花。\n欲访刘郎不在家。"
  ],
  [
    "减字木兰花",
    "戴复古",
    "天台狂客。\n醉里不知秋鬓白。\n应接风光。\n忆在江亭醉几场。\n吴姬劝酒。\n唱得廉颇能饭否。\n西雨东晴。\n人道无情又有情。"
  ],
  [
    "减字木兰花",
    "戴复古",
    "阻风中酒。\n流落江湖成白首。\n历尽艰关。\n赢得虚名在世间。\n浩然归去。\n忆着石屏茅屋趣。\n想见山村。\n树有交柯犊有孙。"
  ],
  [
    "浣溪沙",
    "戴复古",
    "病起无聊倚绣床。\n玉容清瘦懒梳妆。\n水沈烟冷橘花香。\n说个话儿方有味，吃些酒子又何妨。\n一声啼鴂断人肠。"
  ],
  [
    "清平乐",
    "戴复古",
    "醉狂痴作。\n误信青楼约。\n酒醒梅花吹画角。\n翻得一场寂寞。\n相如谩赋凌云。\n琴台不遇文君。\n江上琵琶旧曲，只堪分付商人。"
  ],
  [
    "临江仙",
    "戴复古",
    "误入风尘门户，驱来花月楼台。\n樽前几度得徘徊。\n可怜容易别，不见牡丹开。\n莫恨银瓶酒尽，但将妾泪添杯。\n江头恰限北风回。\n再三相祝去，千万寄书来。"
  ],
  [
    "鹊桥仙",
    "戴复古",
    "西山岩壑，东湖亭馆，尽是经行旧路。\n别时方见有荷花，还又见、梅花岁暮。\n宋家兄弟，黄家兄弟，一一烦君传语。\n相忘不寄一行书，元自有、不相忘处。"
  ],
  [
    "望江南・忆江南",
    "戴复古",
    "壶山好，博古又通今。\n结屋三间藏万卷，挥毫一字直千金。\n四海有知音。\n门外路，咫尺是湖阴。\n万柳堤边行处乐，百花洲上醉时吟。\n不负一生心。"
  ],
  [
    "望江南・忆江南",
    "戴复古",
    "壶山好，胆气不妨粗。\n手奋空拳成活计，眼穿故纸下功夫。\n处世未全疏。\n生涯事，近日果何如。\n背锦奚奴能检典，画眉老妇出交租。\n且喜有赢馀。"
  ],
  [
    "望江南・忆江南",
    "戴复古",
    "壶山好，文字满胸中。\n诗律变成长庆体，歌词渐有稼轩风。\n最会说穷通。\n中年後，虽老未成翁。\n儿大相传书种在，客来不放酒尊空。\n相对醉颜红。"
  ],
  [
    "望江南・忆江南",
    "戴复古",
    "壶山好，也解忆狂夫。\n转首便成千里别，经年不寄一行书。\n浑似不相疏。\n催归曲，一唱一愁予。\n有剑卖来酤酒吃，无钱归去买山居。\n安处即吾庐。"
  ],
  [
    "望江南・忆江南",
    "戴复古",
    "石屏老，家住海东云。\n本是寻常田舍子，如何呼唤作诗人。\n无益费精神。\n千首富，不救一生贫。\n贾岛形模元自瘦，杜陵言语不妨村。\n谁解学西昆。"
  ],
  [
    "望江南・忆江南",
    "戴复古",
    "石屏老，长忆少年游。\n自谓虎头须食肉，谁知猿臂不封侯。\n身世一虚舟。\n平生事，说着也堪羞。\n四海九州双脚底，千愁万恨两眉头。\n白发早归休。"
  ],
  [
    "望江南・忆江南",
    "戴复古",
    "石屏老，悔不住山林。\n注定一生知有命，老来万事付无心。\n巧语不如喑。\n贫亦乐，莫负好光阴。\n但愿有头生白发，何忧无地觅黄金。\n遇酒且须斟。"
  ],
  [
    "清平乐",
    "戴复古",
    "今朝欲去。\n忽有留人处。\n说与江头杨柳树。\n系我扁舟且住。\n十分酒兴诗肠。\n难禁冷落秋光。\n借取春风一笑，狂夫到老犹狂。"
  ],
  [
    "醉太平",
    "戴复古",
    "长亭短亭。\n春风酒醒。\n无端惹起离情。\n有黄鹂数声。\n芙蓉绣茵。\n江山画屏。\n梦中昨夜分明。\n悔先行一程。"
  ],
  [
    "渔父・渔歌子",
    "戴复古",
    "渔父饮，不须钱。\n柳枝斜贯锦鳞鲜。\n换酒却归船。"
  ],
  [
    "渔父・渔歌子",
    "戴复古",
    "渔父醉，钓竿闲。\n柳下呼儿牢系船。\n高眠风月天。"
  ],
  [
    "渔父・渔歌子",
    "戴复古",
    "渔父醒，荻花洲。\n三千六百钓鱼钩。\n从头下复休。"
  ],
  [
    "渔父・渔歌子",
    "戴复古",
    "渔父笑，笑何人。\n古来豪杰尽成尘。\n江山秋复春。"
  ],
  [
    "沁园春",
    "戴复古",
    "访衡山之顶，雪鸿渺渺，湘江之上，梅竹娟娟。\n寄语波臣，传言鸥鹭，稳护渠侬书画船。"
  ],
  [
    "玉楼春",
    "李子酉",
    "纱窗春睡朦胧著。\n相见尚怀相别恶。\n梦随城上角声残，泪逐楼前花片落。\n东风不解吹愁却。\n明月几番乖後约。\n当时惟恐不多情，今日情多无处著。"
  ],
  [
    "醉太平",
    "徐梦龙",
    "冰肌玉容。\n情真意浓。\n小楼几度春风。\n醉琉璃酒钟。\n关山万重。\n何时又逢。\n思量雨迹云踪。\n似襄王梦中。"
  ],
  [
    "浣溪沙",
    "赵扩",
    "花似醺容上玉肌。\n方论时事却嫔妃。\n芳阴人醉漏声迟。\n珠箔半钩风乍暖，雕梁新语燕初飞。\n斜阳犹送水精卮。"
  ],
  [
    "西江月",
    "方信孺",
    "碧洞青崖著雨，红泉白石生寒。\n来十月九湖山。\n人笑元郎太漫。\n绝壑偏宜叠鼓，夕阳休唤归鞍。\n兹游未必胜骖鸾。\n聊作湖南公案。"
  ],
  [
    "失调名",
    "龚大明",
    "山居好。\n山居好。\n鹤唳猿啼饯昏晓。\n碧窗柏子炷炉香，跌坐蒲团诵黄老。"
  ],
  [
    "失调名",
    "龚大明",
    "山居好。\n山居好。\n门对青山水环绕。\n一榻烟霞梦寐清，我以不贪为至宝。"
  ],
  [
    "失调名",
    "龚大明",
    "山居好。\n山居好。\n竹杖芒鞋恣幽讨。\n坐分苔石树阴凉，闲数落花听啼鸟。"
  ],
  [
    "失调名",
    "龚大明",
    "山居好。\n山居好。\n斫月锄云种瑶草。\n泠泠碧涧响寒泉，簌簌落花风自扫。"
  ],
  [
    "失调名",
    "龚大明",
    "清高绝，雪崖翁。\n向上玄机顿观通。\n金鼎有丹成九转，凝然宴坐白云中。"
  ],
  [
    "西江月",
    "龚大明",
    "我本无为野客，飘飘浪迹人间。\n一时被命住名山。\n未免随机应变。\n识破尘劳扰扰，何如乐取清闲。\n流霞细酌咏诗篇。\n且与白云为伴。"
  ],
  [
    "鹊桥仙",
    "陈楠",
    "红莲含蕊，露珠凝碧，飞落华池滴滴。\n运归金鼎唤丁公，炼得似、一枚朱橘。\n三花喷火，五云拥月，上有金胎神室。\n洞房云雨正春风，十个月、胎仙了毕。"
  ],
  [
    "望江南・忆江南",
    "陈楠",
    "黄中宝，须向胆中求。\n春气令人生万物，乾坤膝下与吾俦。\n百脉自通流。\n施造化，左右火双抽。\n浩浩腾腾光宇宙，苦烟烟上霭环楼。\n夫妇渐相谋。"
  ],
  [
    "望江南・忆江南",
    "陈楠",
    "玄珠降，丹窟在中宫。\n九候息调重九数，赤波或进太阳东。\n心肾遂交通。\n逢六变，重六息阴功。\n火自海门朝帝坐，水从莲萼佐丁公。\n紫电透玲珑。"
  ],
  [
    "望江南・忆江南",
    "陈楠",
    "毛发薄，三转运行阳。\n胎色渐红阴渐缩，推移岁运助阳刚。\n育火养中央。\n成物象，五转辨微茫。\n出入尚迟形上小，晨昏时饮玉壶浆。\n天籁奏笙簧。"
  ],
  [
    "望江南・忆江南",
    "陈楠",
    "丹已返，四转运行阴。\n逢六闭藏阳户气，三关全透合丁壬。\n龟游任浮沉。\n时出入，无碍贯他心。\n游戏神通常出面，圆光周匝绕千寻。\n寒暑不相侵。"
  ],
  [
    "望江南・忆江南",
    "陈楠",
    "珠自右，紫电入丹城。\n内养婴儿成赤象，时逢五转采阳精。\n火自水中生。\n烧鬼岳，紫电起峥嵘。\n随意嬉游寰海内，寐如砂碛卧长鲸。\n时序与偕行。"
  ],
  [
    "望江南・忆江南",
    "陈楠",
    "日精满，阴魄化无形。\n每遇月圆开地户，神龟时饮碧瑶精。\n清洁复如冰。\n阳砂赤，阴粉色微青。\n粉换肉兮砂换骨，凡胎换尽圣胎灵。\n飞举似流星。"
  ],
  [
    "望江南・忆江南",
    "陈楠",
    "形透日，七转任飞腾。\n幽静深岩图宴坐，息无来往气坚凝。\n却粒著其能。\n生成火，返本气澄清。\n九候浴时开地户，月中取火日求冰。\n五内换重新。"
  ],
  [
    "望江南・忆江南",
    "陈楠",
    "内外变，八转始还元。\n地带长垂主坎户，周行胎息贯天门。\n太始道方存。\n纯一体，赤黑气常喷。\n丹火发时烧内景，冷泉涌处浴猴孙。\n神水赤龟吞。"
  ],
  [
    "失调名",
    "史弥巩",
    "羊左合人我。\n左既绝粮甘自饿。\n羊仕楚王官职大。\n依旧杀身蓬颗。\n颜公畴昔曾经过。\n佳咏至今传播。"
  ],
  [
    "减字木兰花",
    "徐鹿卿",
    "狂吟江浦。\n不食人间烟火语。\n韦曲名家。\n也试河阳一县花。\n群仙推去。\n暂寄岭梅清绝处。\n笑俯清溪。\n只有清风明月知。"
  ],
  [
    "减字木兰花",
    "徐鹿卿",
    "云横远浦。\n一段秋光烦著语。\n月下谁家。\n丹桂迎风一两花。\n双凫来去。\n不踏人间风日处。\n才入云溪。\n问我来时总不知。"
  ],
  [
    "满江红",
    "徐鹿卿",
    "斗大横江，旧曾著、周程夫子。\n谭道处，疏梅迎笑，双松延翠。\n百载高风勤景仰，数椽老屋重经始。\n更大书、留与後人看，公归矣。"
  ],
  [
    "木兰花・玉楼春",
    "邹应龙",
    "吾家二老。\n前有高平生癸卯。\n若到今辰。\n讵止荣华九十龄。\n共惟伯母。\n九十新年还又五。\n五五相承。\n好看重逢乙已春。"
  ],
  [
    "鹧鸪天",
    "邹应龙",
    "九十吾家两寿星。\n今夫人赛昔夫人。\n百年转眼新开帙，十月循环小有春。\n生日到，转精神。\n目光如镜步如云。\n年年长侍华堂宴，子子孙孙孙又孙。"
  ],
  [
    "鹧鸪天",
    "邹应龙",
    "寿母开年九十三。\n佳辰就养大江南。\n缇屏晃耀新宁国，绣斧斓斑老朴庵。\n倾玉斝，擘黄柑。\n两孙垂绶碧於蓝。\n便当刊颂崆峒顶，留与千年作美谈。"
  ],
  [
    "鹧鸪天",
    "邹应龙",
    "帝里风光别是天。\n花如锦绣柳如烟。\n还逢令节春三二，又庆慈闱岁八千。\n斟寿斝，列长筵。\n子孙何以咏高年。\n各裒千首西湖什，一度生朝献一篇。"
  ],
  [
    "鹧鸪天",
    "邹应龙",
    "彩结轻车五马随。\n倾城争出看花枝。\n笙歌十里岩前去，灯火千门月下归。\n莲炬引，老莱衣。\n蛾眉无数卷帘窥。\n谁知万里逢灯夕，却胜寻常三五时。"
  ],
  [
    "卜算子",
    "邹应龙",
    "满二望三时，春景方明媚。\n又见蟠桃结子来，王母初筵启。\n无数桂林山，不尽漓江水。\n总入今朝祝寿杯，永保千千岁。"
  ],
  [
    "感皇恩",
    "邹应博",
    "觅得个州儿，稍供彩戏。\n多谢天公为排备。\n一轮明月，酝作清廉滋味。\n倾入寿杯里，何妨醉。\n我有禄书，呈母年万计。\n八十三那里暨。\n便和儿算，恰一百四十地。\n这九千馀岁，长随侍。"
  ],
  [
    "鹧鸪天",
    "邹应博",
    "天遣丰年祝母龄。\n人人安业即安亲。\n探支十日新阳福，来献千秋古佛身。\n儿捧盏，妇倾瓶。\n更欣筵上有嘉宾。\n紫驼出釜双台馈，玉节升堂两使星。"
  ],
  [
    "鹧鸪天",
    "邹应博",
    "诸佛林中女寿星。\n千祥百福产心田。\n喜归王母初生地，满劝麻姑不老泉。\n吾梦佛，半千员。\n一年一佛护庭萱。\n数过九十从头数，四百馀零一十年。"
  ],
  [
    "浪淘沙",
    "黄某",
    "八十加三迎九十，还似婴童。"
  ],
  [
    "醉落魄・一斛珠",
    "叶秀发",
    "胸襟洒落。\n光风霁月澄寥廓。\n生平素志惟丘壑。\n随分田园，花木四时乐。\n儿孙不用千金橐。\n吾家自有诗书粕。\n生朝有酒团栾酌。\n因笑渠侬，痴呆画松鹤。"
  ],
  [
    "生查子",
    "李刘",
    "湘江贯地维，衡岳生人杰。\n谁遣益州星，暂伴峨眉月。\n初度庆今朝，绣斧双龙节。\n为国罩嘉鱼，趣觐黄金阙。"
  ],
  [
    "浣溪沙",
    "李刘",
    "濯锦江边玉树明。\n碧油幢里彩衣荣。\n当年此日下长庚。\n细酌成都千岁酒，闲看嶰谷一阳春。\n归听云母隔屏声。"
  ],
  [
    "朝中措",
    "李刘",
    "我生辰在斗牛中。\n井路有何功。\n运转峨眉山月，按行雪界天风。\n归欤老矣，愁添鬓白，酒借颜红。\n丘壑堪容我辈，轩裳分付诸公。"
  ],
  [
    "鹧鸪天",
    "李刘",
    "恰则重阳信宿前。\n菊潭先寿濮阳仙。\n暂陪明月清风夜，共醉孤云落照边。\n群玉府，紫微天。\n看看东壁二星连。\n月中斫桂吴夫子，定是长生不记年。"
  ],
  [
    "生查子",
    "李刘",
    "万里彩衣远，旬日黄花後。\n蓬矢纪佳辰，莲幕翻新奏。\n更看桂枝香，归献灵椿寿。\n同对小蟠桃，共醉长生酒。"
  ],
  [
    "失调名",
    "陈鹄",
    "莫待柳吹绵。\n吹绵时杜鹃。"
  ],
  [
    "如梦令",
    "李仲虺",
    "门外数峰围绕。\n帖石路儿弯小。\n花老不禁风，委地乱红多少。\n人俏。\n人俏。\n隔叶数声啼鸟。"
  ],
  [
    "眼儿媚",
    "黄简",
    "画楼濒水翠梧阴。\n清夜理瑶琴。\n打窗风雨，逼帘烟月，种种关心。\n当时不道春无价，幽梦费重寻。\n难忘最是，鲛绡晕满，锦香沉。"
  ],
  [
    "柳梢青",
    "黄简",
    "病酒心情。\n唤愁无限，可奈流莺。\n又是一年，花惊寒食，柳认清明。\n天涯翠嶂层层。\n是多少、长亭短亭。\n倦倚东风，只凭好梦，飞到银屏。"
  ],
  [
    "玉楼春",
    "黄简",
    "龟纹晓扇堆云母。\n日上彩阑新过雨。\n眉心犹带宝觥酲，耳性已通银字谱。\n密奁彩索看看午。\n晕素分红能几许。\n妆成挼镜问春风，比似庭花谁解语。"
  ],
  [
    "鹧鸪天",
    "陈耆卿",
    "莫惜花前泥酒壶。\n沙场千步锦平铺。\n将军闲试临边手，按出吴宫小阵图。\n清露里，晓霜馀。\n娇红淡白更怜渠。\n人间落木萧萧下，独倚秋江画不如。"
  ],
  [
    "鹧鸪天",
    "陈耆卿",
    "艳朵珍丛间舞衣。\n蹴球场外打红围。\n小舆穿入花深处，且住簪花醉一卮。\n秋欲尽，最怜伊。\n江梅未破菊离披。\n情知不与韶华竞，回首西风怨阿谁。"
  ],
  [
    "渔父词・渔父",
    "薛师石",
    "十载江湖不上船。\n卷蓬高卧月明天。\n今夜泊，杏花湾。\n只有笭箵当酒钱。"
  ],
  [
    "渔父词・渔父",
    "薛师石",
    "邻家船上小姑儿。\n相问如何是别离。\n双坠髻，一湾眉。\n爱看红鳞比目鱼。"
  ],
  [
    "渔父词・渔父",
    "薛师石",
    "平明雾霭雨初晴。\n儿子敲针作钓成。\n香饵小，茧丝轻。\n钓得鱼儿不识名。"
  ],
  [
    "渔父词・渔父",
    "薛师石",
    "船系兰芷长鲈。\n曲袷方袍忽访吾。\n神甚爽，貌全枯。\n莫是当年楚大夫。"
  ],
  [
    "渔父词・渔父",
    "薛师石",
    "春融水暖百花开。\n独棹扁舟过钓台。\n鸥与鹭，莫相猜。\n不是逃名不肯来。"
  ],
  [
    "渔父词・渔父",
    "薛师石",
    "夜来采石渡头眠。\n月下相逢李谪仙。\n歌一曲，别无言。\n白鹤飞来雪满船。"
  ],
  [
    "渔父词・渔父",
    "薛师石",
    "莫论轻重钓竿头。\n住得船归即便休。\n酒味薄，胜空瓯。\n事事何须著意求。"
  ],
  [
    "海棠春令・海棠春",
    "史达祖",
    "似红如白含芳意。\n锦宫外、烟轻雨细。\n燕子不知愁，惊堕黄昏泪。\n烛花偏在红帘底。\n想人怕、春寒正睡。\n梦著玉环娇，又被东风醉。"
  ],
  [
    "夜行船",
    "史达祖",
    "不翦春衫愁意态。\n过收灯、有些寒在。\n小雨空帘，无人深巷，已早杏花先卖。\n白发潘郎宽沈带。\n怕看山、忆它眉黛。\n草色拖裙，烟光惹鬓，常记故园挑菜。"
  ],
  [
    "玉楼春",
    "史达祖",
    "游人等得春晴也。\n处处旗亭堪系马。\n雨前秾杏尚娉婷，风後残梅无顾藉。\n忌拈针线还逢社。\n斗草赢多裙欲卸。\n明朝双燕定归来，叮嘱重帘休放下。"
  ],
  [
    "玉楼春",
    "史达祖",
    "玉容寂寞谁为主。\n寒食心情愁几许。\n前身清澹似梅妆，遥夜依微留月住。\n香迷胡蝶飞时路。\n雪在秋千来往处。\n黄昏著了素衣裳，深闭重门听夜雨。"
  ],
  [
    "阮郎归",
    "史达祖",
    "龙香吹袖白藤鞭。\n帽檐冲柳烟。\n一春几度画桥边。\n东风听管弦。\n花活计，酒因缘。\n从人嘲少年。\n真须吟就绿杨篇。\n湾头寄小怜。"
  ],
  [
    "阮郎归",
    "史达祖",
    "旧时明月旧时身。\n旧时梅萼新。\n旧时月底似梅人。\n梅春人不春。\n香入梦，粉成尘。\n情多多断魂。\n芙蓉孔雀夜温温。\n愁痕即泪痕。"
  ],
  [
    "眼儿媚",
    "史达祖",
    "潘郎心老不成春。\n风味隔花尘。\n帘波浸笋，窗纱分柳，还过天津。\n近时无觅湘云处，不记是行人。\n楼高望远，应将秦镜，多照施颦。"
  ],
  [
    "眼儿媚",
    "史达祖",
    "儿家七十二鸳鸯。\n珠佩锁瑶箱。\n期花等月，秦台吹玉，贾袖传香。\n十年白玉堂前见，直是翦柔肠。\n将愁去也，不成今世，终误王昌。"
  ],
  [
    "南歌子",
    "史达祖",
    "采绿随双桨，看山藉一筇。\n关南桃树几番红。\n昨夜诗情频在、雨声中。\n花径无云隔，苔垣只梦通。\n旧欢一饷可过从。\n试觅鸳鸯新杏、简春风。"
  ],
  [
    "杏花天",
    "史达祖",
    "软波拖碧蒲芽短。\n画桥外、花晴柳暖。\n今年自是清明晚。\n便觉芳情较懒。\n春衫瘦、东风翦翦。\n过花卩乌、香吹醉面。\n归来立马斜阳岸。\n隔岸歌声一片。"
  ],
  [
    "杏花天",
    "史达祖",
    "古城官道花如霰。\n便恰限、花间再见。\n双眉最现愁深浅。\n隔雨春山两点。\n回头但、垂杨带苑。\n想今夜、铜驼梦远。\n行人去了莺声怨。\n此度关心未免。"
  ],
  [
    "杏花天",
    "史达祖",
    "细风微月垂杨院。\n记年少、春愁一点。\n栖莺未觉花梢颤。\n踏损残红几片。\n长安共、日边近远。\n况老去，芳情渐减。\n屏山几夜春寒浅。\n却将因而梦见。"
  ],
  [
    "杏花天",
    "史达祖",
    "扇香曾靠腮边粉。\n旧尘埋、月轮有晕。\n南风未似愁来近。\n前事临窗隐隐。\n凉花畔、云歌露饮。\n梦断了、终难再问。\n鸳鸯带上三生恨。\n将泪揩磨不尽。"
  ],
  [
    "于飞乐",
    "史达祖",
    "绮翼，问谁常借春陂。\n生愁近渚风微。\n紫山深，金殿暖，日暮同归。\n白头相守，情虽定、事却难期。\n带恨飞来，烟埋秦草，年年枉梦红衣。\n旧沙间，香颈冷，合是单栖。\n将终怨魂，何年化、连理芳枝。"
  ],
  [
    "钗头凤・撷芳词",
    "史达祖",
    "春愁远。\n春梦乱。\n凤钗一股轻尘满。\n江烟白。\n江波碧。\n柳户清明，燕帘寒食。\n忆忆忆。\n莺声晓，箫声短。\n落花不许春拘管。\n新相识。\n休相失。\n翠陌吹衣，画楼横笛。\n得得得。"
  ],
  [
    "西江月",
    "史达祖",
    "西月澹窥楼角，东风暗落檐牙。\n一灯初见影窗纱。\n又是重帘不下。\n幽思屡随芳草，闲愁多似杨花。\n杨花芳草遍天涯。\n绣被春寒夜夜。"
  ],
  [
    "西江月",
    "史达祖",
    "三十六宫月冷，百单八颗香悬。\n只宜结赠散花天。\n金粟分身显现。\n指嫩香随甲影，颈寒秋入云边。\n未忘灵鹫旧因缘。\n赢得今生圆转。"
  ],
  [
    "西江月",
    "史达祖",
    "一片秋香世界，几层凉雨阑干。\n青天不惜烂银盘。\n借与先生为劝。\n酒唤诗来酒外，人言身在人间。\n如何得似碧云闲。\n且共嫦娥相伴。"
  ],
  [
    "西江月",
    "史达祖",
    "裙摺绿罗芳草，冠梁白玉芙蓉。\n次公筵上见山公。\n红绶欲衔双凤。\n已向冰奁约月，更来玉界乘风。\n凌波袜冷一尊同。\n莫负彩舟凉梦。"
  ],
  [
    "桃源忆故人",
    "史达祖",
    "双鸳蹙月天津近。\n归後嫩情常剩。\n灯市一年愁凝。\n心共梅花冷。\n网尘洞户春沈静。\n衰尽冶游情性。\n羞见素娥娇影。\n明似愁鸾镜。"
  ],
  [
    "桃源忆故人",
    "史达祖",
    "明霞烘透春机杼。\n春在明霞多处。\n我是有诗渔父。\n一梦秦天古。\n柳枝巷陌深朱户。\n墙外风流一树。\n十五年来凝伫。\n弹尽胭脂雨。"
  ],
  [
    "解佩令",
    "史达祖",
    "人行花坞。\n衣沾香雾。\n有新词、逢春分付。\n屡欲传情，奈燕子、不曾飞去。\n倚珠帘、咏郎秀句。\n相思一度。\n愁一度。\n最难忘、遮灯私语。\n澹月梨花，借梦来、花边廊庑。\n指春衫、泪曾溅处。"
  ],
  [
    "菩萨蛮",
    "史达祖",
    "梨花不碍东城月。\n月明照见空阑雪。\n雪底夜香微。\n褰帘拜月归。\n锦衾幽梦短。\n明月南堂宴。\n宴罢小楼台。\n春风来不来。"
  ],
  [
    "菩萨蛮",
    "史达祖",
    "唐昌观里东风软。\n齐王宫外芳名远。\n桂子典刑边。\n梅花伯仲间。\n笼茸锼暖雪。\n琐细雕晴月。\n谁驾七香车。\n绿云飞玉沙。"
  ],
  [
    "菩萨蛮",
    "史达祖",
    "广寒夜捣玄霜细。\n玉龙睡重痴涎坠。\n斗合一团娇。\n偎人暖欲消。\n心情虽软弱。\n也要人抟搦。\n宝扇莫惊秋。\n班姬应更愁。"
  ],
  [
    "留春令",
    "史达祖",
    "秀肌丰靥，韵多香足，绿匀红注。\n翦取东风入金盘，断不买、临邛赋。\n宫锦机中春富裕。\n劝玉环休妒。\n等得明朝酒消时，是闲澹、雍容处。"
  ],
  [
    "留春令",
    "史达祖",
    "故人溪上，挂愁无奈，烟梢月树。\n一涓春水点黄昏，便没顿、相思处。\n曾把芳心深相许。\n故梦劳诗苦。\n闻说东风亦多情，被竹外、香留住。"
  ],
  [
    "点绛唇",
    "史达祖",
    "花落苔香，断无人肯行鹓甃。\n晚风翻绣。\n吹醒东窗酒。\n犹卧氍毹，明月知人瘦。\n香消後。\n乱愁依旧。\n开□胡酥手。"
  ],
  [
    "点绛唇",
    "史达祖",
    "山月随人，翠苹分破秋山影。\n钓船归尽。\n桥外诗心迥。\n多少荷花，不盖鸳鸯冷。\n西风定。\n可怜潘鬓。\n偏浸秦台镜。"
  ],
  [
    "青玉案",
    "史达祖",
    "蕙花老尽离骚句。\n绿染遍、江头树。\n日午酒消听骤雨。\n青榆钱小，碧苔钱古。\n难买东君住。\n官河不碍遗鞭路。\n被芳草、将愁去。\n多定红楼帘影暮。\n兰灯初上，夜香初炷。\n犹自听鹦鹉。"
  ],
  [
    "浣溪沙",
    "史达祖",
    "不见东山月露香。\n姚家借得小芬芳。\n乱莺随趁过宫墙。\n香珀碾花娇有意，绿茸绣叶涩无光。\n御封春酒几时尝。"
  ],
  [
    "蝶恋花",
    "史达祖",
    "二月东风吹客袂。\n苏小门前，杨柳如腰细。\n胡蝶识人游冶地。\n旧曾来处花开未。\n几夜湖山生梦寐。\n评泊寻芳，只怕春寒里。\n令岁清明逢上已。\n相思先到溅裙水。"
  ],
  [
    "临江仙",
    "史达祖",
    "草脚青回细腻，柳梢绿转条苗。\n旧游重到合魂销。\n棹横春水渡，人凭赤阑桥。\n归梦有时曾见，新愁未肯相饶。\n酒香红被夜迢迢。\n莫交无用月，来照可怜宵。"
  ],
  [
    "临江仙",
    "史达祖",
    "倦客如今老矣，旧时不奈春何。\n几曾湖上不经过。\n看花南陌醉，驻马翠楼歌。\n远眼愁随芳草，湘裙忆著春罗。\n枉教装得旧时多。\n向来箫鼓地，犹见柳婆姿。"
  ],
  [
    "临江仙",
    "史达祖",
    "愁与西风应有约，年年同赴清秋。\n旧游帘幕记扬州。\n一灯人著梦，双燕月当楼。\n罗带鸳鸯尘暗澹，更须整顿风流。\n天涯万一见温柔。\n瘦应因此瘦，羞亦为郎羞。"
  ],
  [
    "风入松",
    "史达祖",
    "素馨柎萼太寒生。\n多翦春冰。\n夜深绿雾侵凉月，照晶晶、花叶分明。\n人卧碧纱幮净，香吹雪练衣轻。\n频伽衔得堕南薰。\n不受纤尘。\n若随荔子华清去，定空埋、身外芳名。\n借重玉炉沈炷，起予石鼎汤声。"
  ],
  [
    "凤来朝",
    "史达祖",
    "晕粉就妆镜。\n掩金闺、彩丝未整。\n趁无人、学指鸳鸯颈。\n恨谁踏、藓花径。\n一梦蒲香葵冷。\n堕银瓶、脆绳挂井。\n扇底并团圆影。\n只此是、沈郎病。"
  ],
  [
    "鹊桥仙",
    "史达祖",
    "河深鹊冷，云高鸾远，水佩风裳缥缈。\n却推离恨下人间，第一个、黄昏过了。\n舟行有恨，愁来无限，去去长安渐杳。\n应将巧思入相思，觉泪比、银湾较少。"
  ],
  [
    "过龙门・浪淘沙令",
    "史达祖",
    "一带古苔墙。\n多听寒螀。\n箧中针线早销香。\n燕尾宝刀窗下梦，谁翦秋裳。\n宫漏莫添长。\n空费思量。\n鸳鸯难得再成双。\n昨夜楚山花簟里，波影先凉。"
  ],
  [
    "过龙门・浪淘沙令",
    "史达祖",
    "醉月小红楼。\n锦瑟箜篌。\n夜来风雨晓来收。\n几点落花饶柳絮，同为春愁。\n寄信问晴鸥。\n谁在芳洲。\n绿波宁处有兰舟。\n独对旧时携手地，情思悠悠。"
  ],
  [
    "燕归梁",
    "史达祖",
    "楚梦吹成树外云。\n乍雁影斜分。\n黄花心事一帘尘。\n但频忆、小腰身。\n今宵素壁冰弦冷，怕弹断、沈郎魂。\n秋衣因甚满愁痕。\n是干预、几黄昏。"
  ],
  [
    "燕归梁",
    "史达祖",
    "独卧秋窗桂未香。\n怕雨点飘凉。\n玉人只在楚云傍。\n也著泪、过昏黄。\n西风今夜梧桐冷，断无梦、到鸳鸯。\n秋钲二十五声长。\n请各自，奈思量。"
  ],
  [
    "恋绣衾",
    "史达祖",
    "吴梅初试涧谷春。\n夜幽幽、江雁叫云。\n人正在、孤窗底，被浓愁、醺破醉魂。\n雨窗只剩残灯影，伴罗衣、无限泪痕。\n瘦骨怕、红绵冷，说年时、斗帐夜分。"
  ],
  [
    "恋绣衾",
    "史达祖",
    "黄花惊破九日愁。\n正寒城、风雨怨秋。\n愁便是、秋心也，又随人、来到画楼。\n因缘幸自天安顿，更题红、不禁御沟。\n待写与、相思话，为怕奴、憔悴且休。"
  ],
  [
    "恋绣衾",
    "史达祖",
    "天风入扇吹苎衣。\n小红楼、夜气正微。\n有人在、冰弦外，水精帘、花影自移。\n阳台只是虚无梦，便不成、凉夜误伊。\n想闲了、流离簟，就一身、明月伴归。"
  ],
  [
    "鹧鸪天",
    "史达祖",
    "睡袖无端几摺香。\n有人丹脸可占霜。\n半窗月印梅犹瘦，一律瓶笙夜正长。\n情艳艳，酒狂狂。\n小屏谁与画鸳鸯。\n解衣恰恨敲金钏，惊起春风傍枕囊。"
  ],
  [
    "鹧鸪天",
    "史达祖",
    "御路东风拂醉衣。\n卖灯人散烛笼稀。\n不知月底梅花冷，只忆桥边步袜归。\n闲梦淡，旧游非。\n夜深谁在小帘帏。\n罘罳儿下围炉坐，明处将人立地时。"
  ],
  [
    "鹧鸪天",
    "史达祖",
    "搭柳阑干倚伫频。\n杏帘胡蝶绣床春。\n十年花骨东风泪，几点螺香素壁尘。\n箫外月，梦中云。\n秦楼楚殿可怜身。\n新愁换尽风流性，偏恨鸳鸯不念人。"
  ],
  [
    "鹧鸪天",
    "史达祖",
    "雁足无书古塞幽。\n一程烟草一程愁。\n帽檐尘重风吹野，帐角香销月满楼。\n情思乱，梦魂浮。\n缃裙多忆敝貂裘。\n官河水静阑干暖，从倚斜阳怨晚秋。"
  ],
  [
    "惜黄花",
    "史达祖",
    "涵秋寒渚。\n染霜丹树。\n尚依稀，是来时、梦中行路。\n时节正思家，远道仍怀古。\n更对著、满城风雨。\n黄花无数。\n碧云欲暮。\n美人兮，美人兮、未知何处。\n独自卷帘栊，谁为开尊俎。\n恨不得、御风归去。"
  ],
  [
    "一翦梅",
    "史达祖",
    "谁写梅溪字字香。\n沙边幽梦，常恁芬芳。\n不知花解伴昏黄。\n只怕东风，吹断人肠。\n小阁无灯月浸窗。\n香吹罗袖，酒映宫妆。\n如今竹外怕思量。\n谷里佳人，一片冰霜。"
  ],
  [
    "一翦梅",
    "史达祖",
    "秦客当楼泣凤箫。\n宫衣香断，不见纤腰。\n隔年心事又今宵。\n折尽冰弦，何用鸾胶。\n些子轻魂几度销。\n兰骚蕙些，无计重招。\n东窗一段月华娇。\n也带春愁，飞上梅梢。"
  ],
  [
    "醉落魄・一斛珠",
    "史达祖",
    "鸳鸯意惬。\n空分付、有情眉睫。\n齐家莲子黄金叶。\n争比秋苔，靴凤几番蹑。\n墙阴月白花重叠。\n匆匆软语屡惊怯。\n宫香锦字将盈箧。\n雨长新寒，今夜梦魂接。"
  ],
  [
    "醉落魄・一斛珠",
    "史达祖",
    "江痕妥帖。\n日光熨动黄金叶。\n阑干直下愁相接。\n一朵红莲，飞上越人楫。\n鲤鱼波上丁宁切。\n诗筒如线不曾别。\n明年好个春风客。\n五鹗交飞，身在玉皇阙。"
  ],
  [
    "玉楼春",
    "高观国",
    "几双海燕来金屋。\n春满离宫三十六。\n春风翦草碧纤纤，春雨浥花红扑扑。\n卫姬郑女腰如束。\n齐唱阳春新制曲。\n曲终移宴起笙箫，花下晚寒生翠縠。"
  ],
  [
    "玉楼春",
    "高观国",
    "燕脂染出春风锦。\n生怕黄昏人有恨。\n雨难揩泪玉环娇，烟不遮愁红袖冷。\n醉魂吹断香魂静。\n拂拂翠眉羞带粉。\n最怜新燕识风流，只为春寒消瘦损。"
  ],
  [
    "玉楼春",
    "高观国",
    "多时不踏章台路。\n依旧东风芳草渡。\n莺声唤起水边情，日影炙开花上雾。\n谢娘不信佳期误。\n认得马嘶迎绣户。\n今宵翠被不春寒，只恐香浓春又去。"
  ],
  [
    "玉楼春",
    "高观国",
    "春烟澹澹生春水。\n曾记芳洲兰棹舣。\n岸花香到舞衣边，汀草色分歌扇底。\n棹沈云去情千里。\n愁压双鸳飞不起。\n十年春事十年心，怕说湔裙当日事。"
  ],
  [
    "临江仙",
    "高观国",
    "俱是洛阳年少客，才华迥出天真。\n青衫惯拂软红尘。\n酒狂因月舞，诗俊为梅新。\n寄语长安风月道，莺花缓作青春。\n披风沐露问前津。\n客中春不当，归去倍还人。"
  ],
  [
    "临江仙",
    "高观国",
    "风月生来人世，梦魂飞堕仙津。\n青春日日醉芳尘。\n一鞭花陌晓，双桨柳桥春。\n前度诗留醉袖，昨宵香浥罗巾。\n小姬飞燕是前身。\n歌随流水咽，眉学远山颦。"
  ],
  [
    "凤栖梧・蝶恋花",
    "高观国",
    "云唤阴来鸠唤雨。\n谢了江梅，可踏江头路。\n拼却一番花信阻。\n不成日日春寒去。\n见说东风桃叶渡。\n岸隔青山，依旧修眉妩。\n归雁不如筝上柱。\n一行常见相思苦。"
  ],
  [
    "凤栖梧・蝶恋花",
    "高观国",
    "岩室归来非待聘。\n渺渺千崖，漠漠江千顷。\n明月清风休弄影。\n只愁踏破苍苔径。\n摘取香芝医鹤病。\n正要臞仙，相伴清闲性。\n朝市不闻心耳静。\n一声长啸烟霞冷。"
  ],
  [
    "凤栖梧・蝶恋花",
    "高观国",
    "西子湖边眉翠妩。\n魂冷孤山，谁是风烟主。\n相唤吟诗天欲雨。\n嫩凉不隔鸥飞处。\n移下天孙云锦渚。\n翠盖牵风，绰约凌波女。\n清约已成君记取。\n月明夜半鱼龙舞。"
  ],
  [
    "菩萨蛮",
    "高观国",
    "春风吹绿湖边草。\n春光依旧湖边道。\n玉勒锦障泥。\n少年游冶时。\n烟明花似绣。\n且醉旗亭酒。\n斜日照花西。\n归鸦花外啼。"
  ],
  [
    "菩萨蛮",
    "高观国",
    "红云半压秋波碧。\n艳妆泣露娇啼色。\n佳梦入仙城。\n风流石曼卿。\n宫袍呼醉醒。\n休卷西风锦。\n明日粉香残。\n六朝烟水寒。"
  ],
  [
    "菩萨蛮",
    "高观国",
    "玉鳞熬出香凝软。\n并刀断处冰丝颤。\n红缕间堆盘。\n轻明相映寒。\n纤柔分劝处。\n腻滑难停筋。\n一洗醉魂清。\n真成醒酒冰。"
  ],
  [
    "菩萨蛮",
    "高观国",
    "玉阑秋色知谁主。\n隔阑一架葡萄雨。\n绿藓怕啼螀。\n可堪宫漏长。\n乌丝吟古怨。\n清泪消尘砚。\n梦冷不成云。\n□峰峰外情。"
  ],
  [
    "菩萨蛮",
    "高观国",
    "何须急管吹云暝。\n高寒滟滟开金饼。\n今夕不登楼。\n一年空过秋。\n桂花香雾冷。\n梧叶西风影。\n客醉倚河桥。\n清光愁玉箫。"
  ],
  [
    "菩萨蛮",
    "高观国",
    "云娇雪嫩羞相倚。\n凌波共酌春风醉。\n的玉台寒。\n肯教金盏单。\n只疑双蝶梦。\n翠袖和香拥。\n香外有鸳鸯。\n风流烟水乡。"
  ],
  [
    "青玉案",
    "高观国",
    "平生似欠西湖债。\n每拼了、金貂解。\n妩媚烟云多变态。\n雕鞍来处，画船归去，花柳春风隘。\n玉京相接蓬壶界。\n入画遥山翠分黛。\n苏小不来时节改。\n一堤风月，六桥烟水，鹭约鸥盟在。"
  ],
  [
    "醉落魄・一斛珠",
    "高观国",
    "钩帘翠湿。\n寒江上、雨晴风急。\n乱峰低处明残日。\n雁字成行，写破暮天碧。\n故人天外长为客。\n倚阑一望情何极。\n新来得个归消息。\n去棹回舟，数过几千只。"
  ],
  [
    "昭君怨",
    "高观国",
    "一棹莫愁烟艇。\n飞破玉壶清影。\n水溅粉绡寒。\n渺云鬟。\n不肯凌波微步。\n却载春愁归去。\n风澹楚魂惊。\n隔瑶京。"
  ],
  [
    "杏花天",
    "高观国",
    "霁烟消处寒犹嫩。\n乍门巷、昼永。\n池塘芳草魂初醒。\n秀句吟春未稳。\n仙源阻、春风瘦损。\n又燕子、来无芳信。\n小桃也自知人恨。\n满面羞红难问。"
  ],
  [
    "杏花天",
    "高观国",
    "远山学得修眉翠。\n看眉展、春愁无际。\n雨痕半湿东风外。\n不管梨花有泪。\n西园路、青鞋暗记。\n怕行入、秋千径里。\n一春多少相思意。\n说与新来燕子。"
  ],
  [
    "杏花天",
    "高观国",
    "花凝露湿燕脂透。\n是彩笔、丹青染就。\n粉绡帕入班姬手。\n舒卷清寒时候。\n春禽静、来窥晴昼。\n问冷落、芳心知否。\n不愁院宇东风骤。\n日日娇红如旧。"
  ],
  [
    "杏花天",
    "高观国",
    "玉坛消息春寒浅。\n露红玉、娇生靓艳。\n小怜鬓湿燕脂染。\n只隔粉墙相见。\n花阴外、故宫梦远。\n想未识、莺莺燕燕。\n飘零翠径红千点。\n桃李春风已晚。"
  ],
  [
    "江城子",
    "高观国",
    "绿丛篱菊点娇黄。\n过重阳。\n转愁伤。\n风急天高，归雁不成行。\n此去郎边知近远，秋水阔，碧天长。\n郎心如妾妾如郎。\n两离肠。\n一思量。\n春到春愁，秋色亦凄凉。\n近得新词知怨妾，无处诉，泣兰房。"
  ],
  [
    "生查子",
    "高观国",
    "野泉春吐芽，泥湿随飞燕。\n碧涧一杯羹，夜韭无人翦。\n玉钗和露香，鹅管随春软。\n野意重殷勤，持以君王献。"
  ],
  [
    "生查子",
    "高观国",
    "芙蓉羞粉香，倚竹窥烟霁。\n眼带楚波寒，骨艳春风醉。\n谁传侧帽情，想解遗鞭意。\n红叶可怜秋，不寄相思字。"
  ],
  [
    "生查子",
    "高观国",
    "蓬莱一捻云，彻骨龙涎染。\n风味韵而芳，笑语柔而婉。\n花娇绿鬓寒，酒凝清歌怨。\n翠幄已烟浓，银烛重休翦。"
  ],
  [
    "生查子",
    "高观国",
    "春笼云润香，露湿青蛟瘦。\n偷学汉宫妆，舞彻霓裳後。\n酥胸紫领巾，冰翦柔荑手。\n有意入罗囊，不肯成春酒。"
  ],
  [
    "生查子",
    "高观国",
    "飞花澹澹风，破暖疏疏雨。\n香润玉阶尘，翠湿纱窗雾。\n钿筝离雁行，宝箧留钗股。\n惟有凤楼魂，夜夜江南路。"
  ],
  [
    "生查子",
    "高观国",
    "香惊楚驿寒，瘦倚湘筠暮。\n一笛已黄昏，片月尤清楚。\n沈沈冰玉魂，漠漠烟云浦。\n酸泪不成弹，又向春心聚。"
  ],
  [
    "忆秦娥",
    "高观国",
    "栖乌惊。\n隔窗月色寒於冰。\n寒於冰。\n澹移梅影，冷印疏棂。\n幽香未觉魂先清。\n无端勾起相思情。\n相思情。\n恼人无睡，直到天明。"
  ],
  [
    "忆秦娥",
    "高观国",
    "歌声闲。\n兰舟只隔芙蓉湾。\n芙蓉湾。\n扇摇波影，风卷云鬟。\n馀音袅袅留馀欢。\n双鸳飞处传情难。\n传情难。\n曲终人去，愁寄湖山。"
  ],
  [
    "清平乐",
    "高观国",
    "盘枝翦翠。\n叶叶西风意。\n吹上玉人云□底。\n无限新凉气味。\n飘萧露卷烟柔。\n绝怜不逐宫流。\n寄语多情宋玉，悲秋得似宜秋。"
  ],
  [
    "清平乐",
    "高观国",
    "春蒲雨湿。\n燕子低飞急。\n云压前山群翠失。\n烟水满湖轻碧。\n小莲相见湾头。\n清寒不到青楼。\n请上琵琶弦索，今朝破得春愁。"
  ],
  [
    "更漏子",
    "高观国",
    "玉箫闲，清韵咽。\n人倚画兰愁绝。\n云恼月，月羞云。\n半溪梅影昏。\n恨春风，萧散後。\n夜夜数残更漏。\n情悄悄，思依依。\n天寒一雁飞。"
  ],
  [
    "摊破浣溪沙・山花子",
    "高观国",
    "袅袅天风响佩环。\n鹊桥有女夜乘鸾。\n也恨别多相见少，似人间。\n银浦无声云路渺，金风有信玉机闲。\n生怕河梁分袂处，晓光寒。"
  ],
  [
    "浣溪沙",
    "高观国",
    "遮坐银屏度水沈。\n障风罗幕皱泥金。\n日迟宫院静愔愔。\n繁杏半窥红日薄，小怜低唱绿窗深。\n试拈犀管写春心。"
  ],
  [
    "朝中措",
    "魏了翁",
    "沙堤除道火成城。\n换得午桥清。\n寒色般添酒令，野芳抵当羹。\n松馨花气，岸容山意，浦思溪情。\n谁记一时胜引，坐中喜得间平。"
  ],
  [
    "临江仙",
    "魏了翁",
    "晓色云日澹，绰开坦坦长途。\n西宁太守问程初。\n梅梢迎候骑，柳树困平芜。\n九折邛峡浑可事，不妨叱驭先驱。\n平平岂是策真无。\n抚摩迂事业，细密钝功夫。"
  ],
  [
    "临江仙",
    "魏了翁",
    "怪见江乡文物地，轻豪争逐春妍。\n银花斜紫金鞭。\n千灯浑是泪，一笑不论钱。\n今岁遨头穷相眼，繁华不学常年。\n只余底事索人怜。\n诗书真气味，农扈老风烟。"
  ],
  [
    "鹧鸪天",
    "魏了翁",
    "日日春风满范围。\n海棠又发去年枝。\n月笼火树更深後，露滴燕支晓起时。\n看不足，醉为期。\n宵征宁问角巾。\n一春好处无多子，不分西园掇取归。"
  ],
  [
    "临江仙",
    "魏了翁",
    "脚踏西郊红世界，才知春意分明。\n不须更说锦官城。\n春来游冶骑，得得为渠停。\n停到花眠人且去，酒杯苦欲留行。\n直须醉饮到参横。\n不因歌白雪，三日作狂酲。"
  ],
  [
    "柳梢青",
    "魏了翁",
    "撺掇花枝，趱那天气，一半春休。\n未分真休，平湖新涨，稚绿初抽。\n等闲作个扁舟。\n便都把、湖光卷收。\n世事元来，都缘本有，不在他求。"
  ],
  [
    "鹧鸪天",
    "魏了翁",
    "尚忆都门祖帐时。\n重来动是十年期。\n云拖暮雨留行色，露挟秋凉入酒卮。\n湖上雁，水边犀。\n未须矫首叹来迟。\n北风满地尘沙暗，宣室方劳丙夜思。"
  ],
  [
    "鹧鸪天",
    "魏了翁",
    "月落星稀露气香。\n烟销日出晓光凉。\n天东扶木三千丈，一片丹心似许长。\n淇以北，洛之阳。\n买花移竹且迷藏。\n九重阊阖开黄道，未信低回两鬓霜。"
  ],
  [
    "虞美人",
    "魏了翁",
    "许时闭户间疏散。\n风月无人管。\n自从阳律一番新。\n又把前回风月、送西邻。\n浮云富贵非公愿。\n只愿公身健。\n更教剩活百来年。\n此老终须不枉、在人间。"
  ],
  [
    "醉落魄・一斛珠",
    "魏了翁",
    "无边春色。\n试从汉谕堂边觅。\n儿前上寿孙扶掖。\n九十娘娘，身是五朝客。\n眼前富贵浑闲历。\n个中真乐天然的。\n儿孙强劝持馀沥。\n娘道休休，明日儿生日。"
  ],
  [
    "临江仙",
    "魏了翁",
    "天为西南分八使，更分四道蕃臣。\n争如齿宿彩衣新。\n亲年开百岁，又见子生孙。\n一度平反供一笑，无边桃李皆春。\n便归天上极恩荣。\n为君图寿母，去年曾以寿母图为献。\n更看太夫人。"
  ],
  [
    "鹧鸪天",
    "魏了翁",
    "遥想庭闱上寿时。\n芝兰玉树俨成围。\n问娘鼎鼎修何行，一样都生及第儿。\n春淡沲，日熹微。\n两头娘子玉东西。\n一杯更为诸孙寿，子舍新来恰上楣。"
  ],
  [
    "柳梢青",
    "魏了翁",
    "记得年年。\n阿奴碌碌，常在眼前。\n彩舫吴天，锦轮蜀地，阅尽山川。\n今年苦恋家园。\n便咫尺、千山万山。\n但想称觞，三荆树下，丛桂堂边。"
  ],
  [
    "谒金门",
    "魏了翁",
    "那复有。\n气味醲于春酒。\n犹向故乡怀印绶。\n相过何日又。\n吐出心肠锦绣。\n问我阿娘依旧。\n娘亦祝君如柏寿。\n相看霜雪後。"
  ],
  [
    "清平乐",
    "魏了翁",
    "蓝田玉种。\n为我酬清供。\n香压冰肌犹怕重。\n更倩留仙群捧。\n看花美倩偏工。\n举花消息方浓。\n此笑知谁领解，无言独倚东风。"
  ],
  [
    "清平乐",
    "魏了翁",
    "谁分天种。\n来上花鬘供。\n绿叶素云姿雅重。\n那得愁心频捧。\n他花自是无工。\n不关香淡香浓。\n才问为谁含笑，盈盈靴面敧风。"
  ],
  [
    "临江仙",
    "魏了翁",
    "双荔堂前呼大撇，蚪枝看取垂垂。\n帝怜尘土著冰姿。\n故教冻雨过，浴出万红衣。\n绿幄圆高下处，中含玉色清夷。\n人应笑太真肥。\n破除千古恨，须待谪仙诗。"
  ],
  [
    "浣溪沙",
    "魏了翁",
    "晓镜摇空髻耸丫。\n夜盘承露掌分叉。\n翠芳绰约总无华。\n欲往从之空怅望，潜虽伏矣莫藏遮。\n淤泥深处瑞莲花。"
  ],
  [
    "浣溪沙",
    "魏了翁",
    "一日嘉名万口传。\n都凭新乐播芳鲜。\n非关呈瑞作人妍。\n地褊不妨金步稳，境幽生怕鼓声填。\n馀尊相与重留连。"
  ],
  [
    "浣溪沙",
    "魏了翁",
    "密叶留香护境天。\n好风时雨媚清涟。\n亭亭双秀倚湖弦。\n造化曾居公掌握，呈祥宁许百花先。\n聊占棣萼蒂芳连。"
  ],
  [
    "浣溪沙",
    "魏了翁",
    "试问伊谁若是班。\n二乔铜雀锁孱颜。\n千年痕露尚馀潸。\n羞向眼前供妩媚，独於静处惬幽娴。\n人情多少逐河间。"
  ],
  [
    "鹊桥仙",
    "魏了翁",
    "银潢濯月，金茎团露，一日清於一日。\n昨宵云雨暗河桥，似划地、不如今夕。\n乘查信断，机人去，误了桥边消息。\n天孙问我巧何如，正为怕、不曾陈乞。"
  ],
  [
    "虞美人",
    "魏了翁",
    "一年一度屠苏酒。\n老我惊多又。\n明年岂是更无年。\n已是虚过、三十八年前。\n世间何物堪称好。\n家有斑衣老。\n相期他日早还归。\n怕似瞻由、出处不曾齐。"
  ],
  [
    "朝中措",
    "魏了翁",
    "天公只解作丰年。\n不相冶游天。\n小队春旗不动，行庖晚突无烟。\n吟须拈断，寒炉拨尽，雁自天边。\n唤起主人失笑，寒灰依旧重然。"
  ],
  [
    "鹧鸪天",
    "魏了翁",
    "春漏逢欢恐不深。\n银花火树粲成林。\n酒中和乐无穷味，烛里光明一寸心。\n金马朔，玉堂寻。\n风流文献未如今。\n连宵坐我东风里，春满肝脾月满襟。"
  ],
  [
    "玉楼春",
    "魏了翁",
    "射洪官酒元曾醉。\n又六十八年重至。\n长江驿畔水如蓝，也应似、向人重翠。\n人生岂必高官贵。\n愿长对、诗书习气。\n陶家髻子作宾筵，有如个、嘉宾也未。"
  ],
  [
    "西江月",
    "魏了翁",
    "曾记刘安鸡犬，误随鼎灶登仙。\n十年尘土涴行缠。\n怪见霞觞频劝。\n会合元非择地，乖逢宁得非天。\n妇闻风月正б娟。\n亲泼床头醅面。"
  ],
  [
    "蝶恋花",
    "魏了翁",
    "早岁腾身隮辇路。\n秋月春风，只作浑闲度。\n手挟雷公驱电母。\n袖中双剑蛟龙舞。\n如此壮心空浪许。\n四十明朝，忍把流年数。\n又过一番生日去。\n寿觞羞对亲朋举。"
  ],
  [
    "江城子",
    "魏了翁",
    "水花湖荡翠连天。\n记年年。\n甚因缘。\n斗鸭阑干，云雾踏青妍。\n人似风流唐太白，披紫绮，卧青莲。\n如今别思浩如川。\n欲腾骞。\n隔风烟。\n月到天心，人影在长编。\n只有此身飞不去，翔雁侧，狎鸥边。"
  ],
  [
    "江城子",
    "魏了翁",
    "一襟满贮梓城春。\n笑声频。\n笔挥银。\n自有江山，长是管将迎。\n不似如今归去客，云外步，水边身。\n萧然今代杰魁人。\n混光尘。\n越精神。\n不把浮云，轩冕拂天真。\n化洽堂边应创见，人物旧，榜颜新。"
  ],
  [
    "江城子",
    "魏了翁",
    "如公何地不阳春。\n往来频。\n醉倾银。\n闻道河阳，童稚正欢迎。\n移向德威堂上著，疑潞国，是前身。\n行人还又送行人。\n夜无尘。\n对丰神。\n自古心知，别语转情真。\n须信人生归去好，三径旧，四时新。"
  ],
  [
    "江城子",
    "魏了翁",
    "西来紫马倦行春。\n上书频。\n阙排银。\n愿听臣归，子舍便将迎。\n又为老臣全晚节，关教化，系臣身。\n帝心终眷老成人。\n想音尘。\n倍留神。\n且把闲风，淡月与全真。\n出处如公都有数，今古梦，几番新。"
  ],
  [
    "江城子",
    "魏了翁",
    "与君同醉梓州春。\n不辞频。\n漏更银。\n尚记梅时，出郭喜相迎。\n又对西风斟别酒，云过眼，月分身。\n傥来官职不关人。\n等微尘。\n苦劳神。\n更向中间，谩说假和真。\n只有交朋关分义，无久近，与陈新。"
  ],
  [
    "鹧鸪天",
    "魏了翁",
    "公在春官我已归。\n公来东蜀我居西。\n及公自遂移潼日，正我由潼使遂时。\n如有碍，巧相违。\n人生禁得几分飞。\n只祈彼此身长健，同处何曾有别离。"
  ],
  [
    "西江月",
    "魏了翁",
    "一段同云似练，更无剩幅间边。\n玉娥不怕五更寒。\n剪就飞花片片。\n酒里吟边竞爽，枝头枝底争妍。\n入春无物不芳鲜。\n只我依然颜面。"
  ],
  [
    "减字木兰花",
    "魏了翁",
    "新符旧历。\n交割新年馀七日。\n谁识春华。\n元住东川太守家。\n一年一曲。\n拟尽形容无可祝。\n愿似庭梅。\n长向春风伴斗魁。"
  ],
  [
    "海棠春令・海棠春",
    "魏了翁",
    "东君惯得花无赖。\n看不尽、冶容娇态。\n拟傍小车来，又被轻阴绐。\n阴晴长与随人改。\n且特地、留花相待。\n荣悴故寻常，生意长如海。"
  ],
  [
    "临江仙",
    "魏了翁",
    "自有天然真富贵，本来不为人妍。\n谨将醉眼著繁边。\n更擎高烛照，惊搅夜深眠。\n花不能言还自笑，何须有许多般。\n满空明月四垂天。\n柳边红沁露，竹外翠微烟。"
  ],
  [
    "朝中措",
    "魏了翁",
    "玳筵绮席绣芙蓉。\n客意乐融融。\n吟罢风头摆翠，醉馀日脚沈红。\n简书绊我，赏心无托，笑口难逢。\n梦草闲眠暮雨，落花独倚春风。"
  ],
  [
    "临江仙",
    "魏了翁",
    "去岁玉堂山下住，母旁後弟前哥。\n今年作县古松坡。\n静参朱祭酒，间印马头陀。\n去路更无山隔断，春风跋马经过。\n不妨缓辔尽婆娑。\n愿申临别语，长使得天多。"
  ],
  [
    "柳梢青",
    "魏了翁",
    "昨夕相逢。\n烟苞沁绿，月艳羞红。\n旭日生时，初春景里，太极光中。\n别来三日东风。\n已非复、吴中阿蒙。\n须信中间、阴阳大造，雨露新功。"
  ],
  [
    "小重山",
    "魏了翁",
    "养得儿男百不中。\n年年随举子，踏春风。\n寿觞庭院燕泥融。\n将雏处、长是半西东。\n移孝便为忠。\n儿行虽在远，母心同。\n若将一念答天公。\n归来拜，也胜橘双红。"
  ],
  [
    "南柯子・南歌子",
    "魏了翁",
    "暮雨收尘马，薰风起箨龙。\n夜凉人锁武成宫。\n却忆亲旁、寿饼荐油葱。\n谁锡诗人类，应晞颖谷封。\n儿行虽远母心通。\n触拨今宵、梦逐彩云东。"
  ],
  [
    "眼儿媚",
    "魏了翁",
    "梦魂不踏正牙班。\n直作五云闲。\n简编真乐，埙篪雅韵，菽水清欢。\n都将瞥忽荣华事，春梦晓云看。\n只期他日，实愿受用，大耐高官。"
  ],
  [
    "眼儿媚",
    "魏了翁",
    "不居上界列仙班。\n梅隐寄幽闲。\n玉堂云晓，玉珍雨夜，总是真欢。\n如兄才誉居人上，鹏路正看看。\n只祈兄弟，长随母健，不爱高官。"
  ],
  [
    "鹧鸪天",
    "魏了翁",
    "夫子同年第太常。\n偶然二内亦同乡。\n其间更有真同处，道义场中无别香。\n花入思，绣为肠。\n不妨冬月作重阳。\n家人但歉今年会，犹欠腰金与鞠黄。"
  ],
  [
    "眼儿媚",
    "魏了翁",
    "北风不竞帝师班。\n雨足桔槔闲。\n且容湖使，静中藏拙，忙里偷欢。\n一枰黑白终何若，未可目前看。\n自量愚分，不堪世用，只称田官。"
  ],
  [
    "鹧鸪天",
    "魏了翁",
    "内贵何妨知我希。\n芳荪纽佩石兰衣。\n不教尘外专云壑，准向人间驾使騑。\n忧国梦，绕端闱。\n静言思奋不能飞。\n时因风雨思畴昔，叹两苏公盍不归。"
  ],
  [
    "小重山",
    "魏了翁",
    "开汉江山落手中。\n满门花粲阑，锦蒙戎。\n与人和气乐融融。\n应怜我，留滞剑南东。\n风味两文忠。\n恍如畴昔夜，一尊同。\n如今海内几刘公。\n觇天意，犹在笑颜红。"
  ],
  [
    "临江仙",
    "魏了翁",
    "闲放楼前千里目，天边云大如囤。\n秋风入帽露华新。\n无端忧国梦，应到守封臣。\n旧弼如今都有几，长教燕坐申申。\n折杨笑面背阳春。\n忧酲头欲雪，浊梦肺生尘。"
  ],
  [
    "临江仙",
    "魏了翁",
    "七夕长留河汉女，重阳又属骚人。\n只馀八八号佳辰。\n中和无与拟，作一家春。\n俗事萦人何日了，随缘女嫁男婚。\n却将不系自由身。\n闲中书日月，随处弄儿孙。"
  ],
  [
    "阮郎归",
    "魏了翁",
    "西风吹信趣征鞍。\n日高鸿雁寒。\n稻粱啄尽不留残。\n侬归阿那边。\n无倚著，只苍天。\n将心何处安。\n长教子骏满人间。\n犹令侬意宽。"
  ],
  [
    "浣溪沙",
    "魏了翁",
    "骊驹未撤客乘鞍。\n征鞭摇晚寒。\n雁边酲梦角惊残。\n关山斜日边。\n求道地，托恩天。\n人情久亦安。\n转移都在笑颦间。\n鄙夫应也宽。"
  ],
  [
    "浣溪沙",
    "魏了翁",
    "云外群鸿逐稻粱。\n独乘下泽少游乡。\n赤心片片为人忙。\n俗事萦缠何日了，自身活计孰为长。\n闭门书卷圣贤香。"
  ],
  [
    "眼儿媚",
    "魏了翁",
    "乃翁表里玉无瑕。\n浑是得天多。\n一生受用，不完全处，都补填他。\n郎君心念和平处，似得十分家。\n天何以报，重重印字，滴滴檐窠。"
  ],
  [
    "乌夜啼",
    "魏了翁",
    "不肯呈身觅举，那能随俗为官。\n梅花寒飐书窗月，一味漂阳酸。\n梅里无边春事，书中千古遐观。\n邻翁不识清闲乐，惊见满堂欢。"
  ],
  [
    "虞美人",
    "魏了翁",
    "无端嫁得龙头客。\n富贵长相迫。\n云深碧落记骖鸾。\n又逐东方千骑、到人间。\n妇前百拜儿称寿。\n季也参行酒。\n最怜小女太憨生。\n约住两头娘子、索新声。"
  ],
  [
    "浪淘沙",
    "魏了翁",
    "老眼静中看。\n知我其天。\n纷纷得失了无关。\n花柳乾坤春世界，著我中间。\n世念久阑珊。\n随寓随安。\n人情犹望衮衣还。\n我愿时清无一事，尽使公闲。"
  ],
  [
    "浪淘沙",
    "魏了翁",
    "鹤外倚楼看。\n云飐晴天。\n天高鸡犬碍云关。\n掉臂双仙留不彻，还任人间。\n客佩振珊珊。\n来贺平安。\n年年直待卷灯还。\n似是天公偏著意，占破春闲。"
  ],
  [
    "木兰花令",
    "魏了翁",
    "儿前捧劝孙扶掖。\n共庆贺、娘娘七帙。\n此杯不比寻常，百年间、才是省陌。\n眼前彩绣成行立。\n已应是、天公偏惜。\n何须剩觅长年，且只消、一百二十。"
  ],
  [
    "醉落魄・一斛珠",
    "魏了翁",
    "才难如此。\n一门生许奇男子。\n长公更是惺惺底。\n千百年间，一寸心为纸。\n人知公在诗书里。\n天知公在诗书外。\n人间百顺由公起。\n公把无心，总备人间事。"
  ],
  [
    "小重山",
    "魏了翁",
    "风雨移春醉梦中。\n忽然吹信息，堕泸戎。\n青炜风物换朱融。\n吾归矣，家在月明东。\n公等为人忠。\n年年称母寿，一尊同。\n恨无佳句可酬公。\n相期意，滴滴小槽红。"
  ],
  [
    "临江仙",
    "魏了翁",
    "春院绣帘垂，一天风月横陈。\n慈亲初度纪嘉名。\n每从歌舞地，犹记杰魁人。\n大句忽随乌鹊至，恍如前岁逢春。\n只祈岁岁及兹辰。\n天风吹宝唾，华彩动文星。"
  ],
  [
    "鹧鸪天",
    "魏了翁",
    "解后皇华并辔游。\n追随世好学风流。\n儿童拍手拦街笑，只是酸寒魏梓州。\n千炬烛，数声讴。\n不知白了几人头。\n惺憁两眼看来惯，且得人心乐便休。"
  ],
  [
    "鹧鸪天",
    "魏了翁",
    "两便星前秉烛游。\n滔滔车马九河流。\n耳听宣政升平曲，目断炎兴未复州。\n闻鼓吹，强欢讴。\n被人嗺送作遨头。\n凭谁为扫妖氛静，却与人间快活休。"
  ],
  [
    "临江仙",
    "魏了翁",
    "一点阳和浑在里，时来尔许芳妍。\n春风吹上醉痕边。\n隽欢欺浅酌，清晤失佳眠。\n聊把繁华开笑口，须臾雨送风般。\n因花识得自家天。\n炯然长不夜，活处欲生烟。"
  ],
  [
    "柳梢青",
    "魏了翁",
    "庄敏传家，文安嫡胄，文惠诸孙。\n两大相辉，晋秦匹国，韩姞盈门。\n天风吹下双轩。\n恰趁得、酴醾牡丹。\n锦绣光中，殿春不老，阅岁长存。"
  ],
  [
    "蝶恋花",
    "魏了翁",
    "可煞潼人真慕顾。\n接得官时，只道来何暮。\n岁岁何曾摏得住。\n遂人又见迎将去。\n谩自儿曹相尔汝。\n心事同时，千里元相梧。\n况是棠阴随处处。\n秋江夜月春空雾。"
  ],
  [
    "菩萨蛮",
    "魏了翁",
    "鸣蝉泊雨晴云湿。\n游龙翦岸涪江碧。\n气候尔和平。\n满家浑是春。\n公堂虽有酒。\n不敌公真有。\n寿宿对魁星。\n颊红衫鬓青。"
  ],
  [
    "青玉案",
    "魏了翁",
    "中年怕踏长亭路。\n便自有、离愁苦。\n一自送君趋幕府。\n惺憁莺舌，呢喃燕觜，那解春无语。\n三年山月移朝暮。\n独倚松风等闲度。\n到得除书萦绊住。\n却愁不似，当时皓月，长伴君来去。"
  ],
  [
    "西江月",
    "魏了翁",
    "早厌人间腐鼠，要希云外飞皇。\n羲和不肯系朝阳。\n任向鬓边来往。\n出谷声中气味，编蒲册里晶光。\n至今心胆为渠狂。\n梦倚银潢天上。"
  ],
  [
    "临江仙",
    "魏了翁",
    "红杏花边曾共赏，天涯还是相逢。\n人言契分两重重。\n谁知声利外，别有一般同。\n炯炯奇情双亮处，天光水色相通。\n磨中旋蚁渺何穷。\n共扶天事业，此意政须公。"
  ],
  [
    "临江仙",
    "魏了翁",
    "千里楼高人与并，个中彻地通天。\n秋风吹发半成宣。\n都将强岁月，空对旧山川。\n养就人才端有意，公今三祖差肩。\n偏轻偏重几番船。\n要公常把柂，容我老闲边。"
  ],
  [
    "临江仙",
    "魏了翁",
    "占断人间闲富贵，长秋应是长春。\n前山推月上帘旌。\n缓觞燖旧友，勾拍按新声。\n时倚晴空看过雁，几州明月关情。\n知君早已倦青冥。\n时来那得免，事业一窗萤。"
  ],
  [
    "醉落魄・一斛珠",
    "魏了翁",
    "无边春色。\n人情苦向南山觅。\n村村箫鼓家家笛。\n祈麦祈蚕，来趁元正七。\n翁前子後孙扶掖。\n商行贾坐农耕织。\n许知此意无今昔。\n会得为人，日日是人日。"
  ],
  [
    "南乡子",
    "魏了翁",
    "连夕雨盈畴。\n先为农家做麦秋。\n更放年头晴甲子，知不。\n应是天公及尔游。\n随事与民求。\n又与随时验乐忧。\n民气乐时天亦好，休休。\n为尔簪花插满头。"
  ],
  [
    "卜算子",
    "魏了翁",
    "江横山簇。\n柏箭森如束。\n满眼飞蓬撩乱，知几几、未膏沐。\n快意忽破竹。\n一奁明翠玉。\n千古江山只麽，人都道、为君绿。"
  ],
  [
    "卜算子",
    "魏了翁",
    "携月上南楼，月已穿云去。\n莫照峨眉最上峰，同在峰前住。\n东望极青齐，西顾穷商许。\n酒到忧边总未知，犹认胡床处。"
  ],
  [
    "卜算子",
    "魏了翁",
    "能得几时留，王事催人去。\n翠荡涵空酒满船，苦要留人住。\n身世两悠悠，飘泊知何许。\n但得心亲志合时，都是相逢处。"
  ],
  [
    "卜算子",
    "魏了翁",
    "风雨满空霏，总得江山妙。\n洗出湖光镜似明，不受纤尘涴。\n心事竟堪凭，天意真难料。\n呼吸丰年倾刻间，也合轩渠笑。"
  ],
  [
    "鹧鸪天",
    "魏了翁",
    "日上午头度岁辰。\n黄钟吹龠煦乾坤。\n弦歌堂上三称寿，风月亭前又见君。\n人似旧，景长新。\n明朝六桂侍双椿。\n蛮邦父老惊曾见，得似君家别有春。"
  ],
  [
    "鹧鸪天",
    "魏了翁",
    "谁把璇玑运化工。\n参旗又挂玉梅东。\n三三律琯声馀亥，九九玄经卦起中。\n新岁月，旧游从。\n一觞还似去年冬。\n人间事会无终极，分付翘关老令公。"
  ],
  [
    "菩萨蛮",
    "魏了翁",
    "东窗五老峰前月。\n南窗九叠坡前雪。\n推出侍郎山。\n著君窗户间。\n离骚乡里住。\n恰记庚寅度。\n挹取芷兰芳。\n酌君千岁觞。"
  ],
  [
    "唐多令",
    "魏了翁",
    "轻露濯秋风，新楼插太空。\n更遭逢、解事天公。\n为唤羲和驱六马，将杲日、挂帘栊。\n日影正沈红。\n须臾月在东。\n百万家、乐意融融。\n民意乐时天亦好，聊与众、一尊同。"
  ],
  [
    "唐多令",
    "魏了翁",
    "朔雪上征衣。\n春风送客归。\n万杨华、数点榴枝。\n春事无多天不管，教烂熳、住离披。\n开谢本同机。\n荣枯自一时。\n算天公、不遣春知。\n但得溶溶生意在，随冷暖、镇芳菲。"
  ],
  [
    "唐多令",
    "魏了翁",
    "人物盛乾淳。\n东嘉最得人。\n费江山、几许精神。\n我已後时犹遍识，君子子、又相亲。\n秋入塞垣新。\n风寒上醉痕。\n万百般、倚靠苍旻。\n只愿诸贤长寿健，容老我、看闲身。"
  ],
  [
    "抛球乐",
    "李从周",
    "风罥蔫红雨易晴。\n病花中酒过清明，绮窗幽梦乱於柳。\n罗袖泪痕凝似饧。\n冷地思量著，春色三停早二停。"
  ],
  [
    "谒金门",
    "李从周",
    "花似匝。\n两点翠蛾愁压。\n人又不来春且恰。\n谁留春一霎。\n消尽水沈金鸭。\n写尽杏笺红蜡。\n可奈薄情如此黠。\n寄书浑不答。"
  ],
  [
    "清平乐",
    "李从周",
    "美人娇小。\n镜里容颜好。\n秀色侵人春帐晓。\n郎去几时重到。\n叮咛记取儿家。\n碧云隐映红霞。\n直下小桥流水，门前一树桃花。"
  ],
  [
    "风入松",
    "李从周",
    "霜风连夜做冬晴。\n晓日千门。\n香葭暖透黄钟管，正玉台、彩笔书云。\n竹外南枝意早，数花开对清樽。\n香闺女伴笑轻盈。\n倦绣停针。\n花砖一线添红景，看从今、迤逦新春。\n寒食相逢何处，百单五个黄昏。"
  ],
  [
    "乌夜啼",
    "李从周",
    "径藓痕沿碧甃，檐花影压红阑。\n今年春事浑无几，游冶懒情悭。\n旧梦莺莺沁水，新愁燕燕长干。\n重门十二帘休卷，三月尚春寒。"
  ],
  [
    "清平乐",
    "李从周",
    "东风无用。\n吹得愁眉重。\n有意迎春无意送。\n门外湿云如梦。\n韶光九十悭悭。\n俊游回首关山。\n燕子可怜人去，海棠不分春寒。"
  ],
  [
    "鹧鸪天",
    "李从周",
    "绿色吴笺覆古苔。\n濡毫重拟赋幽怀。\n杏花帘外莺将老，杨柳楼前燕不来。\n倚玉枕，坠瑶钗。\n午窗轻梦绕秦淮。\n玉鞭何处贪游冶，寻遍春风十二街。"
  ],
  [
    "江城子",
    "卢祖皋",
    "画楼帘幕卷新晴。\n掩银屏。\n晓寒轻。\n坠粉飘香，日日唤愁生。\n暗数十年湖上路，能几度，著娉婷。\n年华空自感飘零。\n拥春酲。\n对谁醒。\n天阔云闲，无处觅箫声。\n载酒买花年少事，浑不似，旧心情。"
  ],
  [
    "江城子",
    "卢祖皋",
    "护霜云日霭晴空。\n锦围中。\n卷香风。\n弄玉乘鸾，人自蕊珠宫。\n天遣岁寒为伴侣，还待得，谪仙翁。\n等闲随处是春功。\n笑相从。\n寸心同。\n不羡鱼轩，蝉冕共荣封。\n只爱阶庭兰玉秀，梅不老，对乔松。"
  ],
  [
    "江城子",
    "卢祖皋",
    "小山初筑自天成。\n架危亭。\n与云平。\n面面梅花，阑槛十分清。\n唤得长淮春意满，香暗度，月微明。\n数枝长忆傍岩扃。\n杖履轻。\n醉中行。\n笑问东风，何日是归程。\n只怕和羹消息近，天未许，遂幽情。"
  ],
  [
    "西江月",
    "卢祖皋",
    "燕掠晴丝袅袅，鱼吹水叶粼粼。\n禁街微雨洒香尘。\n寒食清明相近。\n漫著宫罗试暖，闲呼社酒酬春。\n晚风帘幕悄无人。\n二十四番花讯。"
  ],
  [
    "画堂春",
    "卢祖皋",
    "玉屏回梦月平谰。\n元来香冷衣单。\n柳风特地更将寒。\n吹上眉端。\n云羽未回征雁，镜花空舞双鸾。\n去年芳径又斓斑。\n门掩春闲。"
  ],
  [
    "画堂春",
    "卢祖皋",
    "柳黄移上袂罗单。\n酒醒娇风鬟。\n茗瓯才试鹧鸪斑。\n沈炷熏残。\n夜雨可无归梦，晓风何处征鞍。\n海棠开了尚凭阑。\n划地春寒。"
  ],
  [
    "画堂春",
    "卢祖皋",
    "柳塘风紧絮交飞。\n漾花一水平池。\n暖香飘径日迟迟。\n何处酴醾。\n胡蝶梦中寒浅，杜鹃声里春归。\n镜容不似旧家时。\n羞对清溪。"
  ],
  [
    "清平乐",
    "卢祖皋",
    "镜屏开晓。\n寒入宫罗峭。\n脉脉不知春又老。\n帘外舞红多少。\n旧时驻马香阶。\n如今细雨苍苔。\n残梦不堪重理，一双胡蝶飞来。"
  ],
  [
    "清平乐",
    "卢祖皋",
    "柳边深院。\n燕语明如翦。\n消息无凭听又懒。\n隔断画屏双扇。\n宝杯金缕红牙。\n醉魂几度儿家。\n何处一春游荡，梦中犹恨杨花。"
  ],
  [
    "清平乐",
    "卢祖皋",
    "玉肌春瘦。\n别凤离鸾後。\n柳外画船看翠袖。\n眼艳风流依旧。\n杏梁语燕绸缪。\n可堪前梦悠悠。\n几度欲成花雨，断云还过南楼。"
  ],
  [
    "清平乐",
    "卢祖皋",
    "朔风凝冱。\n不放云来去。\n稚柳回春能几许。\n一夜满城飞絮。\n羊羔酒面频倾。\n护寒香缓娇屏。\n唤取雪儿对舞，看他若个轻盈。"
  ],
  [
    "乌夜啼",
    "卢祖皋",
    "几曲微风按柳，生香暖日蒸花。\n鸳鸯睡足芳塘晚，新绿小窗纱。\n尺素难将情绪，嫩罗还试年华。\n凭高无处寻残梦，春思入琵琶。"
  ],
  [
    "乌夜啼",
    "卢祖皋",
    "照水飞禽斗影，舞风小径低花。\n征鸿排尽相思字，音信落谁家。\n系恨腰围顿减，禁愁酒力难加。\n楼高日暮休帘卷，芳草满天涯。"
  ],
  [
    "乌夜啼",
    "卢祖皋",
    "柳色津头泫绿，桃花渡口啼红。\n一春又负西湖醉，离恨雨声中。\n客袂迢迢西塞，馀寒翦翦东风。\n谁家拂水飞来燕，惆怅小楼东。"
  ],
  [
    "乌夜啼",
    "卢祖皋",
    "漾暖纹波飐飐，吹晴丝雨蒙蒙。\n轻衫短帽西湖路，花气扑春骢。\n斗草褰衣湿翠，秋千瞥眼飞红。\n日长不放春醪困，立尽海棠风。"
  ],
  [
    "乌夜啼",
    "卢祖皋",
    "段段寒沙浅水，萧萧暮雨孤篷。\n香罗不共征衫远，砧杵客愁中。\n别恨慵看杨柳，归期暗数芙蓉。\n碧梧声到纱窗晓，昨夜几秋风。"
  ],
  [
    "谒金门",
    "卢祖皋",
    "风不定。\n移去移来帘影。\n一雨林塘新绿净。\n杏梁归燕并。\n翠袖玉屏金镜。\n日薄绮疏人静。\n心事一春疑酒病。\n鸟啼花满径。"
  ],
  [
    "谒金门",
    "卢祖皋",
    "兰棹举。\n相趁落红飞去。\n一隙轻帘凝睇处。\n柳丝牵不住。\n昨日翠蛾金缕。\n今夜碧波烟渚。\n好梦无凭窗又雨。\n天涯知几许。"
  ],
  [
    "谒金门",
    "卢祖皋",
    "间院宇。\n独自行来行去。\n花片无声帘外雨。\n峭寒生碧树。\n做弄清明时序。\n料理春酲情绪。\n忆得归时停棹处。\n画桥看落絮。"
  ],
  [
    "谒金门",
    "卢祖皋",
    "深院静。\n隔叶鸣禽相应。\n金鸭云寒闲梦醒。\n转帘花月影。\n闲步碧阶香径。\n翠残红慵整。\n明日阴晴犹未定。\n试教移小艇。"
  ],
  [
    "谒金门",
    "卢祖皋",
    "寒半退。\n斜掩小屏珠翠。\n柳眼才醒桃欲醉。\n日高帘影碎。\n暗解鸳鸯罗带。\n独立晚风谁会。\n心事悠悠人好在。\n画桥流水外。"
  ],
  [
    "谒金门",
    "卢祖皋",
    "人寂寞。\n帘外翠阴如幄。\n团扇藤床花间错。\n雨边残梦觉。\n翠浅粉销香薄。\n临镜不忺梳掠。\n新恨悠悠无处托。\n棋声闲院落。"
  ],
  [
    "谒金门",
    "卢祖皋",
    "闲睡足。\n冰柱乱敲寒玉。\n簇簇庭阴嘉树绿。\n晚蝉声断续。\n一雨藕花新浴。\n香破小窗幽独。\n重理焦桐寻旧曲。\n隔墙风动竹。"
  ],
  [
    "谒金门",
    "卢祖皋",
    "香漠漠。\n低卷水风池阁。\n玉腕笼纱金半约。\n睡浓团扇落。\n雨後凉生云薄。\n女伴棹歌声乐。\n采得双莲迎笑剥。\n柳阴多处泊。"
  ],
  [
    "谒金门",
    "卢祖皋",
    "秋几许。\n荒蓼败荷烟渚。\n贴水飞鸥江欲暮。\n风帆追急羽。\n蝶梦转头无据。\n愁到曲屏深处。\n寒入双城扃绣户。\n也应闻细雨。"
  ],
  [
    "谒金门",
    "卢祖皋",
    "罗袖褪。\n短鬓独搔谁恨。\n叶叶秋声风衮衮。\n万端心一寸。\n钗凤镜鸾谁问。\n想见粉香啼损。\n倩尽飞鸿终未稳。\n夜来寒陡顿。"
  ],
  [
    "鹧鸪天",
    "卢祖皋",
    "纤指轻拈小砑红。\n自调宫羽按歌童。\n寒馀芍药阑边雨，香落酴醾架底风。\n闲意态，小房栊。\n丁宁须满玉西东。\n一春醉得莺花老，不似年时怨玉容。"
  ],
  [
    "鹧鸪天",
    "卢祖皋",
    "庭绿初圆结荫浓。\n香沟收拾旧梢红。\n池塘少歇鸣蛙雨，帘幕轻回舞燕风。\n春又老，笑谁同。\n澹烟斜日小楼东。\n相思一曲临风笛，吹过云山第几重。"
  ],
  [
    "鹧鸪天",
    "卢祖皋",
    "岸柳黄深绿已垂。\n庭院红遍白还飞。\n几回画蜡银台梦，双字香罗金缕衣。\n山浅澹，水茫弥。\n顿无消息许多时。\n杏梁知有新来燕，下却重帘不放归。"
  ],
  [
    "踏莎行",
    "卢祖皋",
    "夜雨灯深，春风寒浅。\n梅姿雪态怜娇软。\n锦笺闲轴旧缄情，酒边一顾清歌遍。\n玉局弹愁，冰弦写怨。\n几时纤手教重见。\n小楼低隔一街尘，为谁长恁巫山远。"
  ],
  [
    "相思引",
    "卢祖皋",
    "陆续鸣鸠呼晓晴。\n霏微残雾湿春城。\n未成梅雨，先做麦寒轻。\n长日愔愔花又落，短屏曲曲酒初醒。\n小舟无绪，闲带牡丹行。"
  ],
  [
    "相思引",
    "卢祖皋",
    "夹岸垂杨步障深。\n露桥横截影沈沈。\n数家篱落，一晌晚凉侵。\n闲倚短篙停夜月，静看双翅落栖禽。\n久无羁思，前事忽惊心。"
  ],
  [
    "眼儿媚",
    "卢祖皋",
    "玉钩清晓上帘衣。\n香雾湿春枝。\n馀寒逗雨，罗裙无赖，重暖金猊。\n柳边谁寄东风缆，流水只年时。\n无人为记，天涯归思，梁燕空飞。"
  ],
  [
    "更漏子",
    "卢祖皋",
    "玉钩裁，罗袜浅。\n心事漫拈针线。\n钗半亸，鬓慵梳。\n新来消瘦无。\n江南路。\n花无数。\n春梦不知何处。\n帘影转，瞑禽西。\n看看眉黛低。"
  ],
  [
    "更漏子",
    "卢祖皋",
    "蓼花繁，桐叶下。\n寂寂梦回凉夜。\n城角断，砌蛩悲。\n月高风起时。\n衣上泪。\n谁堪寄。\n一寸妾心千里。\n人北去，雁南征。\n满庭秋草生。"
  ],
  [
    "望江南・忆江南",
    "卢祖皋",
    "疏雨过，芳节到戎葵。\n缠臂细交纹线缕，称身初试碧绡衣。\n闲步小亭池。\n花下意，脉脉有谁知。\n试把花梢和恨数，因看胡蝶著双飞。\n凝扇立多时。"
  ],
  [
    "临江仙",
    "卢祖皋",
    "南馆西池迎笑处，轻行不耐冰绡。\n粉香飞过碧阑桥。\n芙蕖争态度，杨柳学飘摇。\n醉里鸾飙乘月去，碧云依旧迢迢。\n深情谁为寄娇娆。\n簟纹风外展，香篆过边销。"
  ],
  [
    "临江仙",
    "卢祖皋",
    "洞府堂深花气满，娉婷绿展红围。\n个中年少出琼姬。\n双笼金约腕，独把玉参差。\n子晋台前无鹤驭，人间空有清诗。\n何如娇小贮帘帷。\n仙风知有待，凉月渐当时。"
  ],
  [
    "临江仙",
    "卢祖皋",
    "跨鹤云间犹未久，风流全胜年时。\n唤回和气上梅枝。\n酒边春市动，琴外画帘垂。\n长是细吟攻愧寿，还歌连桂新词。\n早催凫向南飞。\n一官传鼎鼐，四海看埙篪。"
  ],
  [
    "浣溪沙",
    "卢祖皋",
    "午睡醒来策瘦筇。\n几痕茸绿径苔封。\n石榴初□舞裙红。\n中酒情怀滋味薄，肥梅天气带衣慵。\n日长门巷雨馀风。"
  ],
  [
    "卜算子",
    "卢祖皋",
    "续续露蛩鸣，索索风梧语。\n瘦骨从来不奈秋，一夜秋如许。\n簟冷卷风漪，髻滑抛云缕。\n展转无人共此情，画角吹残雨。"
  ],
  [
    "卜算子",
    "卢祖皋",
    "双鬓晚风前，一笛秋云外。\n木叶飞时看好山，山亦於人耐。\n意到偶题诗，饮少先成醉。\n笑折花枝步短檐，此意无人会。"
  ],
  [
    "卜算子",
    "卢祖皋",
    "佩解洛波遥，弦冷湘江渺。\n月底盈盈误不归，独立风尘表。\n窗绮护幽妍，瓶玉扶轻袅。\n别後知谁语素心，寂寞山寒峭。"
  ],
  [
    "卜算子",
    "卢祖皋",
    "寒谷耿春姿，遥夜乘幽兴。\n忆得和香载月归，醉里清魂醒。\n霜月解随人，不解将疏影。\n想见江南万斛愁，云卧衣裳冷。"
  ],
  [
    "夜行船",
    "卢祖皋",
    "暖入新梢风又起。\n秋千外、雾萦丝细。\n鸠侣寒轻，燕泥香重，人在杏花窗里。\n十二银屏山四倚。\n春醪困、共篝沈水。\n却说当时，柳啼花怨，魂梦为君迢递。"
  ],
  [
    "菩萨蛮",
    "卢祖皋",
    "芙蓉香卸桐阴薄。\n水窗未雨凉先觉。\n何处理秋裳。\n月高砧杵长。\n袂罗新恨悄。\n展转屏山晓。\n长是卷帘时。\n翠禽相对飞。"
  ],
  [
    "菩萨蛮",
    "卢祖皋",
    "烛房花幌参差见。\n疏帘镇日萦愁眼。\n巫峡小山屏。\n梦云犹未成。\n带霜边雁落。\n双字宫罗薄。\n二十四阑干。\n夜来相对寒。"
  ],
  [
    "菩萨蛮",
    "卢祖皋",
    "翠楼十二阑干曲。\n雨痕新染蒲桃绿。\n时节又黄昏。\n东风深闭门。\n玉箫吹未彻。\n窗影梅花月。\n无语只低眉。\n闲拈双荔枝。"
  ],
  [
    "鹊桥仙",
    "卢祖皋",
    "寒丛弄日，宝钿承露，篱落亭亭相倚。\n当年彭泽未归来，料独抱、幽香一世。\n疏风冷雨，澹烟残照，日日重阳天气。\n帽檐已是半敧斜，问瓮里、新篘熟未。"
  ],
  [
    "鹊桥仙",
    "卢祖皋",
    "槐阴閟暑，荷风清梦，满院双成俦侣。\n阶庭一笑玉兰新，把酒更、重逢初度。\n丹书漫启，青云垂上，莫忘八篇奇语。\n功成休驾玉霄云，且长占、赤城佳处。"
  ],
  [
    "鹊桥仙",
    "卢祖皋",
    "澄江晓碧，君山秋静，人与江山俱秀。\n最声吹下紫泥封，看宣献、风流依旧。\n□袍对引，鱼轩徐驾，小队旌旗陪後。\n万家指点寿星明，更把菊、登高时候。"
  ],
  [
    "虞美人",
    "卢祖皋",
    "清尊黄菊红萸佩。\n两度云岩醉。\n帽檐今日更清狂。\n冷雨疏风、著意过重阳。\n故宫历历遗烟树。\n往事知何处。\n漫山秋色好题诗。\n吟罢阑干、独自立多时。"
  ],
  [
    "渔家傲",
    "卢祖皋",
    "小阁腾腾人似醉。\n鸣阶簌簌霜林坠。\n起向楼头看雪意。\n云犹未。\n雁声一片江风起。\n官里从容何日是。\n偷闲著便寻幽事。\n见说小桥清浅水。\n梅欲蕊。\n吟边陡觉添风味。"
  ],
  [
    "渔家傲",
    "卢祖皋",
    "檐玉敲寒声不定。\n水仙瓶里梅相映。\n半缕篝香云欲暝。\n窗几静。\n月华时送琅玕影。\n不用五湖寻小艇。\n吾庐剩有闲风景。\n薄醉起来行藓径。\n多幽兴。\n悠然一霎风吹醒。"
  ],
  [
    "渔家傲",
    "卢祖皋",
    "白石山中风景异。\n先生日日怀归计。\n何事黄冈飞雪地。\n偏著意。\n画堂却为东坡起。\n人说前身坡老是。\n文章气节浑相似。\n只待鼎彝勋业遂。\n梅花外。\n归来长向山中醉。"
  ],
  [
    "醉梅花・鹧鸪天",
    "卢祖皋",
    "传得西林一派清。\n年华垂过欠官称。\n居无多地花常好，客有来时鹤自鸣。\n分蕊馆，驻屏星。\n齐眉相对眼尤明。\n弄孙教子婆娑醉，岁岁疏梅入寿觥。"
  ],
  [
    "太常引",
    "卢祖皋",
    "梦回金井卸梧桐。\n嘶马带疏钟。\n草面露痕浓。\n渐薄袖、清寒暗通。\n天低绛阙，云浮碧海，残月尚朦胧。\n吹面桂花风。\n峭不似、红尘道中。"
  ],
  [
    "小阑干・少年游",
    "卢祖皋",
    "露华深酿古香浓。\n一树□云丛。\n窗间试与，闲培秋事，聊寄幽悰。\n钩帘静对西风晚，尘外小房栊。\n轻阴澹日，浅寒清月，想见山中。"
  ],
  [
    "倚阑令・春光好",
    "卢祖皋",
    "惜春心。\n步花阴。\n怕春深。\n风扬游丝吹落絮，满园林。\n日长帘幕沈沈。\n朱阑畔、斜亸琼簪。\n笑摘梨花闲照水，贴眉心。"
  ],
  [
    "临江仙",
    "卢祖皋",
    "六鹤飞来松帐晓，菊迟梅早年光。\n西池移宴到萱堂。\n笙箫清弄玉，环佩暖回香。\n未问诰花金五色，新来乐事难量。\n双添雏凤趁称觞。\n争书八十字，分抱彩衣旁。"
  ],
  [
    "临江仙",
    "孙居敬",
    "触事老来情绪懒，西湖债未曾还。\n试呼小艇访孤山。\n昔年鸥鹤侣，总笑鬓斓斑。\n仙去坡翁山耐久，烟霏空翠凭阑。\n日斜尚觉酒肠宽。\n水云天共色，乃一声间。"
  ],
  [
    "临江仙",
    "孙居敬",
    "摘索枝头何处玉，吹来万里春风。\n须臾陆地遍芙蓉。\n珠帘和气扑，一笑夺炉红。\n文字红裙相间出，主人钟鼎仙翁。\n清谈隽语与香浓。\n太平欢意远，人在玉壶中。"
  ],
  [
    "风入松",
    "孙居敬",
    "王孙去後几时归。\n音信全稀。\n绿痕染遍天涯草，更小红、已破桃枝。\n此恨无人共说，梦回月满楼时。\n只应明月照心期。\n一向舒眉。\n若还早遂蓝桥约，更不举、玉盏东西。\n怎望黄金屋贮，只图夸道于飞。"
  ],
  [
    "风入松",
    "孙居敬",
    "画梁燕子报新归。\n好语全稀。\n庭芳侵亚红相对，却羞见、蕊蕊枝枝。\n说与吹箫旧侣，痴心指望多时。\n朝云暮雨失欢期。\n碧画谁眉。\n凝愁立处桐阴转，又还是、红日将西。\n谩道梅花纸帐，鸳鸯终待双飞。"
  ],
  [
    "好事近",
    "孙居敬",
    "买断一川云，团结樵歌渔笛。\n莫向此中轻说，污天然寒碧。\n短蓬穿菊更移枨，香满不须摘。\n搔首断霞夕影，散银原千尺。"
  ],
  [
    "西江月",
    "孙居敬",
    "翠幄轻寒护夜，寒妆靓暖宜春。\n酒筹诗令逐时新。\n仙佩朋簪清兴。\n凤炬呈妍粟粟，水仙照座盈盈。\n约君策马贺升平。\n回首尊前风韵。"
  ],
  [
    "蝶恋花",
    "真德秀",
    "两岸月桥花半吐。\n红透肌香，暗把游人误。\n尽道武陵溪上路。\n不知迷入江南去。\n先自冰霜真态度。\n何事枝头，点点胭脂污。\n莫是东君嫌淡素。\n问花花又娇无语。"
  ],
  [
    "朝中措",
    "熊节",
    "麒麟早贵挂朝冠。\n自合侍金銮。\n收拾经纶事业，从容游戏人间。\n祗今侍彩，符分楚甸，名在蓬山。\n直待疏封大国，秋光长映朱颜。"
  ],
  [
    "瑞鹧鸪",
    "徐照",
    "雨多庭石上苔文。\n门外春光老几分。\n为把旧书藏宝带，误翻残酒湿绡裙。\n风头花片难装缀，愁里莺声怯听闻。\n恰似翦刀裁破恨，半随妾处半随君。"
  ],
  [
    "南歌子",
    "徐照",
    "帘影筛金线，炉烟篆翠丝。\n菰芽新出满盆池。\n唤起玉瓶添水、养鱼儿。\n意取钗虫碧，慵梳髻翅垂。\n相思无处说相思。\n笑把画罗小扇、觅春词。"
  ],
  [
    "清平乐",
    "徐照",
    "绿围红绕。\n一枕屏山晓。\n怪得今朝偏起早。\n笑道牡丹开了。\n迎人卷上珠帘，小螺未拂眉尖。\n贪教玉笼鹦鹉，杨花飞满妆奁。"
  ],
  [
    "阮郎归",
    "徐照",
    "绿杨庭户静沈沈。\n杨花吹满襟。\n晚来闲向水边寻。\n惊飞双浴禽。\n分别後，忍登临。\n暮寒天气阴。\n妾心移得在君心。\n方知人恨深。"
  ],
  [
    "玉楼春",
    "徐照",
    "萤飞月里无光色。\n波水不摇楼影直。\n每怜宿粉涴啼痕，懒把旧书观字迹。\n枯荷露重时闻滴。\n君梦不来谁阻隔。\n妾身不畏浙江风，飞去飞来方瞬息。"
  ],
  [
    "渔家傲",
    "可旻",
    "曾讲弥陀经十遍。\n孤山疏钞频舒卷。\n事理圆融文义显。\n多方便。\n到头只劝生莲苑。\n本性弥陀随体现。\n唯心净土何曾远。\n十万程途从事见。\n休分辨。\n临终但自亲行转。"
  ],
  [
    "渔家傲",
    "可旻",
    "我佛莲华随步踏。\n黄金妙相青螺发。\n因地曾将洪誓发。\n四十八。\n众生尽度成菩萨。\n宫殿红香华影合。\n宝阶三道琉璃阔。\n水鸟树林皆念法。\n声嘈囋。\n空中零乱天华撒。"
  ],
  [
    "渔家傲",
    "可旻",
    "彼土因何名极乐。\n莲华九品无三恶。\n虽有频伽并白鹤。\n非彰灼。\n如来变化宣流作。\n九品一生离五浊。\n自然身挂珠璎珞。\n宛转白毫生额角。\n长辉烁。\n百千业障都消却。"
  ],
  [
    "渔家傲",
    "可旻",
    "佛赞西方经现在。\n广长舌相三千界。\n为要众生生信解。\n临终迈。\n不修净业犹何待。\n七宝池塘波一派。\n莲华朵朵车轮大。\n华内托生真自在。\n分三辈。\n阿鞞跋致长无退。"
  ],
  [
    "渔家傲",
    "可旻",
    "鹦鹉频伽知几只。\n音声和雅鸣朝夕。\n演畅五根并五力。\n令人忆。\n心飞恨不身生翼。\n从是西方十万亿。\n山长水远谁人识。\n唯是观门归路直。\n真消息。\n坐澄劫水琉璃碧。"
  ],
  [
    "渔家傲",
    "可旻",
    "清净乐邦吾本郡。\n娑婆流浪因贪吝。\n冉冉思归霜入鬓。\n深嗟恨。\n塞鸿不解传音信。\n落日尽边沙隐隐。\n向西望处归应近。\n天乐是时相接引。\n宜精进。\n紫金台上谁无分。"
  ],
  [
    "渔家傲",
    "可旻",
    "理性本来长自在。\n灵通昭彻光无碍。\n因被无明风恼害。\n真如海。\n等闲吹动波千派。\n五蕴山头云叆叇。\n遮藏心月无光彩。\n六贼会须知悔改。\n除贪爱。\n刹那跳出娑婆界。"
  ],
  [
    "渔家傲",
    "可旻",
    "为厌娑婆求净土。\n驰情送想存朝暮。\n谁信不劳移一步。\n西方去。\n楼台隐隐云深处。\n珠网为光华作雨。\n金沙布地无尘土。\n怎不教人思去路。\n心专注。\n坐观落日如悬鼓。"
  ],
  [
    "渔家傲",
    "可旻",
    "四相相催生病老。\n死魔不定朝难保。\n争似寅昏持佛号。\n西方好。\n树林水鸟称三宝。\n磨灭等闲髭鬓皓。\n乐邦行计唯宜早。\n万亿国邦非远道。\n休烦恼。\n一弹指顷能行到。"
  ],
  [
    "渔家傲",
    "可旻",
    "人世罪冤知底数。\n前程不是无冥府。\n争似静焚香一炷。\n无行住。\n声声称念弥陀父。\n罪业尽消生有处。\n弥陀愿力堪凭据。\n十念一心存旦暮。\n西方路。\n功成足步红莲去。"
  ],
  [
    "渔家傲",
    "可旻",
    "万事到头无益已。\n寻思只有修行是。\n若送此心游宝地。\n还容易。\n坐观落日当西坠。\n万顷红光归眼际。\n眼开眼闭长明媚。\n此观成时知法味。\n心欢喜。\n临终决定生莲里。"
  ],
  [
    "渔家傲",
    "可旻",
    "西望乐邦云杳隔。\n一钩新月弯弯白。\n意欲往生何计策。\n劳魂魄。\n弥陀一念声千百。\n金殿玉楼为屋宅。\n七重行树强松柏。\n华里托生非血脉。\n真高格。\n乐天不是蓬莱客。"
  ],
  [
    "渔家傲",
    "可旻",
    "富贵经中谈净域。\n赤珠玛瑙为严饰。\n彼土众生当晓色。\n擎衣裓。\n妙华供养他方佛。\n稚小嬉游随没溺。\n娑婆是苦何曾识。\n忻厌迩来方有力。\n从朝夕。\n静焚一炷香凝碧。"
  ],
  [
    "渔家傲",
    "可旻",
    "文墨尖新无处用。\n已将名利浑如梦。\n一串数珠随手弄。\n休千种。\n唯闻念佛心欢勇。\n漾空中仙乐动。\n笙箫声细天风送。\n接引凡夫归圣众。\n香云捧。\n男儿此日方崇重。"
  ],
  [
    "渔家傲",
    "可旻",
    "休纵心猿驰意马。\n牢将系念绳头把。\n说破十疑因智者。\n争传写。\n庐山又结莲华社。\n十八大贤居会下。\n功成五色云西驾。\n诸上善人都在那。\n相迎迓。\n聚头只说无生话。"
  ],
  [
    "渔家傲",
    "可旻",
    "三十六般包一袋。\n脓囊臭秽犹贪爱。\n恰似蜣螂推粪块。\n无停待。\n朝朝只在尘中め。\n若解坚心生重悔。\n宁拘恶逆并魁脍。\n一念能消千劫罪。\n生华内。\n满身璎珞鸣珂佩。"
  ],
  [
    "渔家傲",
    "可旻",
    "一点神魂初托魄。\n青莲华里琉璃宅。\n毫相法音非间隔。\n虽明白。\n到头不似金台客。\n九品高低随报获。\n或经劫数华方拆。\n若是我生心性窄。\n应煎迫。\n未开须把莲华擘。"
  ],
  [
    "渔家傲",
    "可旻",
    "净土故乡嗟乍别。\n天涯流浪经时节。\n老去染沾眉鬓雪。\n思归切。\n闻声愿寄辽天月。\n念念时时修净业。\n临终佛定来迎接。\n有誓表为诚实说。\n广长舌。\n三千遍覆红莲叶。"
  ],
  [
    "渔家傲",
    "可旻",
    "善导可嗟今已往。\n化来老少皆归向。\n佛念一声分一镪。\n声才响。\n一声一佛虚空上。\n八万四千奇妙相。\n光明寿命皆无量。\n金色臂垂千万丈。\n鹅王掌。\n誓来迎接归安养。"
  ],
  [
    "渔家傲",
    "可旻",
    "西土纹成东土壤。\n星飞一点千华界。\n勿讶神魂生去快。\n无遮碍。\n乐邦只在同居内。\n八德池深华又大。\n跏趺端坐莲华载。\n耳听法音心悟解。\n低头拜。\n从今跳出胞胎外。"
  ],
  [
    "望江南・忆江南",
    "净圆",
    "娑婆苦，长劫受轮回。\n不断苦因离火宅，祗随业报入胞胎。\n辜负这灵台。\n朝又暮，寒暑急相催。\n一个幻身能几日，百端机巧衮尘埃。\n何得出头来。"
  ],
  [
    "望江南・忆江南",
    "净圆",
    "娑婆苦，身世一浮萍。\n蚊蚋睫中争小利，蜗牛角上窃虚名。\n一点气难平。\n人我盛，日夜长无明。\n地狱争头成队入，西方无个肯修行。\n空死复空生。"
  ],
  [
    "望江南・忆江南",
    "净圆",
    "娑婆苦，情念骤如风。\n六贼村中无暂息，四蛇箧内更相攻。\n谁是主人公。\n无慧力，爱网转关笼。\n一向四楞低搭地，不思两脚欲梢空。\n前路更匆匆。"
  ],
  [
    "望江南・忆江南",
    "净圆",
    "娑婆苦，生老病无常。\n九窍腥臊流秽污，一包脓血贮皮囊。\n争弱又争强。\n随妄想，耽欲更荒唐。\n念佛看经云著相，破斋毁戒却无妨。\n祗恐有阎王。"
  ],
  [
    "望江南・忆江南",
    "净圆",
    "娑婆苦，终日走尘寰。\n不觉年光随逝水，那堪白发换朱颜。\n六趣任循环。\n今与古，谁肯死前闲。\n危脆利名才入手，虚华财色便追攀。\n荣辱片时间。"
  ],
  [
    "望江南・忆江南",
    "净圆",
    "娑婆苦，光影急如流。\n宠辱悲欢何日了，是非人我几时休。\n生死路悠悠。\n三界里，水面一浮沤。\n纵使英雄功盖世，祗留白骨掩荒丘。\n何似早回头。"
  ],
  [
    "望江南・忆江南",
    "净圆",
    "西方好，随念即超群。\n一点灵光随落日，万端尘事付浮云。\n人世自纷纷。\n凝望处，决定去栖神。\n金地经行光里步，玉楼宴坐定中身。\n方好任天真。"
  ],
  [
    "望江南・忆江南",
    "净圆",
    "西方好，琼树耸高空。\n弥覆七重珠宝网，庄严百亿妙华宫。\n宫里众天童。\n金地上，栏绕重重。\n华雨飘香散漫，乐音嘹亮鼓清风。\n闻者乐无穷。"
  ],
  [
    "望江南・忆江南",
    "净圆",
    "西方好，七宝成池。\n四色好华敷菡萏，八功德水泛清漪。\n除渴又除饥。\n池岸上，楼殿势飞。\n碧玉雕栏填玛瑙，黄金危栋间玻璃。\n随处发光辉。"
  ],
  [
    "望江南・忆江南",
    "净圆",
    "西方好，群鸟美音声。\n华下和鸣歌六度，光中哀雅赞三乘。\n闻者悟无生。\n三恶道，犹自不知名。\n皆是佛慈亲变化，欲宣法语警迷情。\n心地顿圆明。"
  ],
  [
    "望江南・忆江南",
    "净圆",
    "西方好，清旦供尤佳。\n缥缈仙云随宝仗，轻盈衣贮天华。\n十万去非赊。\n诸佛土，随念遍河沙。\n莲掌抚摩亲授记，潮音清妙响频伽。\n时至即还家。"
  ],
  [
    "望江南・忆江南",
    "净圆",
    "西方好，我佛大慈悲。\n但具三心圆十念，即登九品越三祗。\n神力不思议。\n临报尽，接引定无疑。\n普愿众生同系念，金台天乐共迎时。\n弹指到莲池。"
  ],
  [
    "蝶恋花",
    "刘学箕",
    "灯火已收正月半。\n一夜东风，吹得寒威转。\n怪得美人贪睡暖。\n飞瑛积玉千林变。\n道是柳绵春尚浅。\n比著梅花，花已都零乱。\n漠漠一天迷望眼。\n多情更把征衣点。"
  ],
  [
    "忆王孙",
    "刘学箕",
    "淑景韶光晴昼。\n帘外雨、欲无还有。\n流莺枝上转新声，梦初醒、厌厌病酒。\n天连碧草凝情久。\n思旧事、不堪搔首。\n怀人有恨水云深，又绿暗、桥西柳。"
  ],
  [
    "恋绣衾",
    "刘学箕",
    "柳絮风翻高下飞。\n雨笼晴、香径尚泥。\n女伴笑、踏青好，凤钗偏、花压鬓垂。\n乱莺双燕春情绪，搅愁心、欲诉向谁。\n人间道、因谁瘦，拈青梅、闲敛黛眉。"
  ],
  [
    "惜分飞",
    "刘学箕",
    "池上楼台堤上路。\n尽日悠扬飞舞。\n欲下还重举。\n又随胡蝶墙东去。\n糁径飘空无定处。\n来往绿窗朱户。\n却被春风妒。\n送将蛛网留连住。"
  ],
  [
    "浣溪沙",
    "刘学箕",
    "天上仙人萼绿华。\n何年分种小山家。\n九秋风露溢窗纱。\n密密翠罗攒玉叶，团团黄粟刻金花。\n一枝归插鬓云斜。"
  ],
  [
    "菩萨蛮",
    "刘学箕",
    "暮涛掀浪溪流急。\n单衣未试春寒力。\n是处绿阴浓。\n春深杨柳风。\n人依溪岸住。\n酒美忘归去。\n巢燕堕芹泥。\n幽禽花外啼。"
  ],
  [
    "菩萨蛮",
    "刘学箕",
    "鸦儿学画犹嫌丑。\n佯羞步步随娘後。\n春浅瘦花枝。\n凝愁为阿谁。\n那回筵畔见。\n有意相留恋。\n只恐後期愆。\n章台飞柳绵。"
  ],
  [
    "鹧鸪天",
    "刘学箕",
    "楼外银屏入望赊。\n楼前鸥鹭舞交加。\n穿林淅沥飞琼屑，度嶂缤纷过柳花。\n歌白雪，醉流霞。\n晚寒寒似夜来些。\n明朝酒醒掀帘幕，帘幕依然卖酒家。"
  ],
  [
    "西江月",
    "刘学箕",
    "世事从来无据，人生自古难凭。\n茫如天水有云萍。\n聚散任他形影。\n每怪东阳瘦损，常嗤骑省多情。\n如今我也瘦棱棱。\n却喜青青两鬓。"
  ],
  [
    "醉落魄・一斛珠",
    "刘学箕",
    "江头离席。\n晚潮双橹催行色。\n往来属玉双飞白。\n笑我多情，犹作未归客。\n红尘奔走何时息。\n归心还似投林翼。\n角巾醉里从敧侧。\n独立东风，天际露岑碧。"
  ],
  [
    "长相思",
    "刘学箕",
    "湖山横。\n湖水平。\n买个湖船一叶轻。\n傍湖随柳行。\n秋风清。\n秋月明。\n谁捣秋砧烟外声。\n悲秋无尽情。"
  ],
  [
    "鹧鸪天",
    "刘学箕",
    "芳草萋萋入眼浓。\n一年花事又匆匆。\n吐舒桃脸今朝雨，零落梅妆昨夜风。\n云接野，水连空。\n画栏十二倚谁同。\n两眉新恨无分付，独立苍苔数落红。"
  ],
  [
    "鹧鸪天",
    "刘学箕",
    "梦绕天涯去意浓。\n客愁春恨两匆匆。\n绿波初涨桃花浪，画轻随柳絮风。\n无笔力，判虚空。\n关山千里两心同。\n鱼书雁字都休问，只看啼痕翠袖红。"
  ],
  [
    "鹧鸪天",
    "刘学箕",
    "山色都如归兴浓。\n春融融处客匆匆。\n岸花影里莺吟雾，江阁阴中燕受风。\n凭画，睇层空。\n情衷待说几时同。\n不如且尽樽中绿，图得醉脸红。"
  ],
  [
    "菩萨蛮",
    "刘学箕",
    "昨日杏花春满树。\n今晨雨过香填路。\n零落软胭脂。\n湿红无力飞。\n转头春易去。\n春色归何处。\n待密与春期。\n春归人也归。"
  ],
  [
    "浣溪沙",
    "刘学箕",
    "来日江头柳带香。\n去时篱下菊花黄。\n人生离别几凄凉。\n拂面红尘飞冉冉，背人白日去堂堂。\n尺书休负雁南翔。"
  ],
  [
    "眼儿媚",
    "刘学箕",
    "十年不见柳腰肢。\n契阔几何时。\n天遥地远，秋悲春恨，只在双眉。\n雁声今夜楼西畔，情愫渺难期。\n杏花风景，梧桐夜月，都是相思。"
  ],
  [
    "桃源忆故人",
    "刘学箕",
    "暮霞散绮西溪浦。\n天上晴云开絮。\n清绝梅花几树。\n恼乱春愁处。\n小桥流水人来去。\n沙岸浴鸥飞鹭。\n谁画江南好处。\n著我闲巾屦。"
  ],
  [
    "糖多令・唐多令",
    "刘学箕",
    "何处浣离忧。\n消除许大愁。\n望长江、衮衮东流。\n一去乡关能几日，才屈指、又中秋。\n芦叶满汀洲。\n沙矶小艇收。\n醉归来、明月江楼。\n欲把情怀输写尽，终不似、少年游。"
  ],
  [
    "小重山",
    "刘学箕",
    "春水东流一苇杭。\n春情翦不断，汉江长。\n江花江草为谁芳。\n浑不似，沙暖睡鸳鸯。\n且道不思量。\n怕他知得後，痛肝肠。\n路遥天阔水茫茫。\n成病也，教我怎禁当。"
  ],
  [
    "行香子",
    "刘学箕",
    "雪白肥。\n墨黑修鲇。\n柳穿腮、小大相兼。\n金刀批脔，鲜活甘甜。\n或时熬，或时煮，或时腌。\n揎腕佳人，玉手纤纤。\n缕银丝、取意无厌。\n羹须澹煮，滋味重添。\n滴儿醯，呷儿酒，撮儿盐。"
  ],
  [
    "临江仙",
    "刘学箕",
    "人在空江烟浪里，叶舟轻似浮沤。\n此心无怨也无忧。\n汉江迷望眼，衮衮知东流。\n两岸荻芦青不断，四山岗岭绸缪。\n晚风吹袂冷飕飕。\n谁知三伏暑，全似菊花秋。"
  ],
  [
    "渔家傲",
    "刘学箕",
    "汉水悠悠还漾漾。\n渔翁出没穿风浪。\n千尺丝纶垂两桨。\n收又放。\n月明长在烟波上。\n钓得活鳞鳊缩项。\n成玉液香浮盎。\n醉倒自歌歌自唱。\n轻袅缆。\n碧芦红蓼清滩傍。"
  ],
  [
    "菩萨蛮",
    "刘学箕",
    "烟汀一抹蒹葭渚。\n风亭两下荷花浦。\n月色漾波浮。\n波流月自留。\n若耶溪上女。\n两两三三去。\n眉黛敛羞蛾。\n采菱随棹歌。"
  ],
  [
    "乌夜啼",
    "刘学箕",
    "长亭急管生愁。\n楚天秋。\n落日寒鸦飞尽、水悠悠。\n红蓼岸。\n白苹散。\n浴轻鸥。\n人在碧云深处、倚高楼。"
  ],
  [
    "虞美人",
    "刘学箕",
    "寒来暑往何时了。\n世故催人老。\n一人口插几张匙。\n何用波波劫劫、没休时。\n饥来吃饭困来睡。\n莫把身为累。\n谁能较短与量长。\n落叶西风一梦、熟黄粱。"
  ],
  [
    "朝中措",
    "林正大",
    "凌波仙子袜生尘。\n水上步轻盈。\n种作寒花愁绝，断肠谁与招魂。\n天教付与，含香体素，倾国倾城。\n寂寞岁寒为伴，藉他矾弟梅兄。"
  ],
  [
    "清平乐",
    "林正大",
    "若耶溪女。\n笑隔荷花语。\n日照新妆明楚楚，香袖风轻举。\n谁家白面游郎。\n两三遥映垂杨。\n醉踏落花归去，踌躇空断柔肠。"
  ],
  [
    "江神子・江城子",
    "林正大",
    "狂胡鞍马自为家。\n遣宫娃。\n嫁胡沙。\n万里风烟，行不见京华。\n马上思归哀怨极，推却手，奏琵琶。\n胡儿共听亦咨嗟。\n貌如花。\n落天涯。\n谁按新声，争向汉宫夸。\n纤手不知离别苦，肠欲断，恨如麻。"
  ],
  [
    "虞美人",
    "林正大",
    "武昌七十庞眉叟。\n学笛从年少。\n萧萧笛竹楚山秋。\n当日买林、曾典黑貂裘。\n一声占尽秋江月。\n天外行云绝。\n如今老去兴犹迟。\n尚想时时、一曲梦中吹。"
  ],
  [
    "江神子・江城子",
    "林正大",
    "拾遗流落锦宫城。\n故人情。\n眼为青。\n时向百花，潭水濯冠缨。\n韦曲杜陵行乐地，尘土暗，叹漂零。\n园翁溪友总比邻。\n酒盈尊。\n肯相亲。\n落日蹇驴，扶醉两眉颦。\n磊落平生忠义胆，诗与酒，醉还醒。"
  ],
  [
    "临江仙",
    "林正大",
    "须信乾坤如逆旅，都来一梦浮生。\n夜游秉烛尽欢情。\n阳春烟景媚，乐事史来并。\n座上群公皆俊秀，高谈幽赏俱清。\n飞觞醉月莫辞频。\n休论金谷罚，七步看诗成。"
  ],
  [
    "更漏子",
    "洪咨夔",
    "眼生花，灯缀粟。\n人在黄金列屋。\n金缕细，道冠明。\n胆瓶凉意生。\n缓歌弦，停酒斝。\n待得香风吹下。\n斜月转，断云回。\n风流不让梅。"
  ],
  [
    "好事近",
    "洪咨夔",
    "二十四番风，才见一番花鸟。\n已是有人春瘦，正远山横峭。\n踏青底用十分晴，半阴晴方好。\n深院日长睡起，又海棠开了。"
  ],
  [
    "朝中措",
    "洪咨夔",
    "荷花香里藕丝风。\n人在水晶宫。\n天上桥成喜鹊，云边帆认归鸿。\n去天尺五城南社，趣对柘袍红。\n若问安边长策，莫须浪说和戎。"
  ],
  [
    "朝中措",
    "洪咨夔",
    "翠盆红药护觥筹。\n风物似扬州。\n春事一声杜宇，人生能几狐裘。\n有山可买，有书可读，不愿封留。\n一任东风辇路，群公苍佩鸣。"
  ],
  [
    "朝中措",
    "洪咨夔",
    "滂葩七十二滩春。\n锺瑞石麒麟。\n流水行云才思，光风霁月精神。\n金蕉进酒，斑衣起舞，喜气津津。\n群玉峰头环佩，紫薇花底丝纶。"
  ],
  [
    "点绛唇",
    "洪咨夔",
    "花事无多，笙歌绾取东风住。\n玉彝雕俎，楼外更筹屡。\n醉唤骊驹，催上天梯去。\n君知否。\n半边铜虎。\n邓艾经行路。"
  ],
  [
    "西江月",
    "洪咨夔",
    "庭下宜男萱草，墙头结子榴花。\n非烟非雾富平家。\n人物风流如画。\n宝月曾修玉斧，银河欲泛仙槎。\n美人睡起绿云斜。\n一笑扶将寿。"
  ],
  [
    "浣溪沙",
    "洪咨夔",
    "苍鹤飞来水竹幽。\n初弦凉月一帘秋。\n木犀花底试新。\n凤味砚供无尽藏，龙飞榜占最高头。\n慈闱洗眼看封侯。"
  ],
  [
    "浣溪沙",
    "洪咨夔",
    "细雨斜风寂寞秋。\n黄花压鬓替人羞。\n归舟云树负箜篌。\n燕子楼寒迷楚梦，凤皇池暖惬秦讴。\n暮云凝碧可禁愁。"
  ],
  [
    "浣溪沙",
    "洪咨夔",
    "小雨轻霜作嫩寒。\n蜡梅开尽菊花乾。\n清香收拾贮诗肝。\n文武两魁前样在，功名四谏後来看。\n麻姑进酒斗阑干。"
  ],
  [
    "浣溪沙",
    "洪咨夔",
    "六曲屏山似去年。\n雪花欺得怕寒肩。\n小窗和月照无眠。\n笔点轻澌心欲折，烛摇斜吹泪空煎。\n伴人梅影更堪怜。"
  ],
  [
    "菩萨蛮",
    "洪咨夔",
    "翠翘花艾年时昨。\n斗新五采同心索。\n含笑祝千秋。\n长眉如莫愁。\n流光旋磨蚁。\n换调重拈起。\n深院竹和丝。\n皱红裁舞衣。"
  ],
  [
    "鹧鸪天",
    "洪咨夔",
    "天理从来屈有信。\n东风到处物皆春。\n门前骢马权奇种，台上慈乌反哺心。\n花岛屐，柳湖尊。\n好将长健傲长贫。\n诸孙认取翁翁意，插架诗书不负人。"
  ],
  [
    "蝶恋花",
    "洪咨夔",
    "画斛黄花寒更好。\n人爱花繁，却被花催老。\n旧恨新愁谁酝造。\n带围暗减知多少。\n开眼万般浑是恼。\n只仗微醺，假寐宽怀抱。\n隔屋愁眉春思早。\n数声啼破池塘草。"
  ],
  [
    "临江仙",
    "洪咨夔",
    "万紫千红鬓上粉，聚成一撮精神。\n宣和宫样太清真。\n韶风摇斗帐，芳露湿纶巾。\n消得流莺花底滑，一声惊起梁尘。\n扶将芍药牡丹春。\n光浮金盏面，香到玉池津。"
  ],
  [
    "南乡子",
    "洪咨夔",
    "风雨过芳晨。\n多少愁红恨紫尘。\n两点眉尖凝远碧，纷纷。\n又被杨花误一春。\n金凤压娇云。\n睡起纱窗背欠伸。\n心事欲言言不尽，沈沈。\n乳燕雏莺触拨人。"
  ],
  [
    "眼儿媚",
    "洪咨夔",
    "平沙芳草渡头村。\n绿遍去年痕。\n游丝下上，流莺来往，无限销魂。\n绮窗深静人归晚，金鸭水沈温。\n海棠影下，子规声里，立尽黄昏。"
  ],
  [
    "眼儿媚",
    "洪咨夔",
    "花光灯影浸帘栊。\n蓬岛现仙翁。\n瑶裾织翠，诗瞳点碧，酒脸潮红。\n窦郎阴德知多少，万卷奏新功。\n前庭梧竹，後园桃李，无限春风。"
  ],
  [
    "南乡子",
    "洪咨夔",
    "霜月冷婷婷。\n夹岸芦花雪点成。\n短艇水晶宫里系，闲情。\n谁道芙蓉更有城。\n阿鹊数归程。\n人倚低窗小画屏。\n莫恨年华飞上鬓，堪凭。\n一度春风一度莺。"
  ],
  [
    "谒金门",
    "洪咨夔",
    "春正美。\n满眼万红千紫。\n收拾群香归瓮蚁。\n长年花信里。\n深院帘栊如水。\n双燕呢喃芳垒。\n唾碧轻衫人送喜。\n梅梢新结子。"
  ],
  [
    "谒金门",
    "洪咨夔",
    "开笑口。\n又是茱萸重九。\n好水佳山长似旧。\n健如黄犊走。\n菊蕊峥峥如豆。\n风雨轻寒初透。\n檐外鹊声谁送酒。\n莫闲金碗手。"
  ],
  [
    "卜算子",
    "洪咨夔",
    "簸弄柳梢春，呼吸花心露。\n倦粉娇黄扇底风，尽向眉心度。\n唤醒海棠红，约住樱桃素。\n上到瑶台最上层，共跨青鸾去。"
  ],
  [
    "卜算子",
    "洪咨夔",
    "芍药打团红，萱草成窝绿。\n帘卷疏风燕子归，依旧卢仝屋。\n贫放麴生疏，闻到青奴熟。\n扫地焚香伴老仙，人胜连环玉。"
  ],
  [
    "柳梢青",
    "洪咨夔",
    "野服纶巾。\n白发红颊，无限阳春。\n二满三平，粗衣淡饭，锺鼎山林。\n尊前喜气轮，道蚕麦、今朝甲申。\n天放新晴，人占一饱，老子宽心。"
  ],
  [
    "天仙子",
    "洪咨夔",
    "风月分将秋一半。\n昨夜月明今夜满。\n有人笙鹤御风来，玉绳转。\n银河淡。\n凉入天孙云锦段。\n笑拈桂枝香婉娩。\n十字金书光照眼。\n看看细札促归来，漏声缓。\n珂声远。\n夜宿玉堂谁是伴。"
  ],
  [
    "失调名",
    "张琳",
    "持节助调羹。"
  ],
  [
    "翻香令",
    "邬虑",
    "醉和春恨拍阑干。\n宝香半灺倩谁翻。\n丁宁告、东风道，小楼空，斜月杏花寒。\n梦魂无夜不关山。\n江南千里霎时间。\n且留得、鸾光在，等归时，双照泪痕乾。"
  ],
  [
    "如梦令",
    "冯熔",
    "素养浩然之气，铁石心肠谁拟。\n蒿目县前江，不逐队鱼游戏。\n藏器。\n藏器。\n只等时乘奋起。"
  ],
  [
    "行香子",
    "刘镇2",
    "露叶烟条。\n天与多娇。\n算风流、张绪难消。\n恼人春思，政自无聊。\n赖敛愁眉，酣醉眼，减围腰。\n风絮相邀。\n蝶弄莺嘲。\n最关情、是短长桥。\n解骖分袂，催上兰桡。\n更绿波平，红日坠，碧云遥。"
  ],
  [
    "蝶恋花",
    "刘镇2",
    "谁送凉蟾消夜暑。\n河汉迢迢，牛女何曾渡。\n乞得巧来无用处。\n世间枉费闲针缕。\n人在江南烟水路。\n头白鸳鸯，不道分飞苦。\n信远翻嗔乌鹊误。\n眉山暗锁巫阳雨。"
  ],
  [
    "柳梢青",
    "刘镇2",
    "乾鹊收声，湿萤度影，庭院秋香。\n步月移阴，梳云约翠，人在回廊。\n醺醺宿酒残妆。\n待付与、温柔醉乡。\n却扇藏娇，牵衣索笑，今夜差凉。"
  ],
  [
    "柳梢青",
    "刘镇2",
    "瞥眼光阴。\n章台旧路，杨柳春深。\n尚忆风流，人倚玉，替客挥金。\n高阳醉後分襟。\n想妒雨、嗔云到今。\n消息真时，笑啼难处，方表人心。"
  ],
  [
    "江神子・江城子",
    "刘镇2",
    "思君梦里说邯郸。\n未成欢。\n已炊残。\n断送春归，风雨霎时间。\n空有生前医国手，医不到，子孙寒。\n欲登诗境吊方干。\n倩谁看。\n北邙山。\n落落晨星，不见暮云还。\n莫在人间寻食客，寻见後，匹如闲。"
  ],
  [
    "临江仙",
    "刘镇2",
    "荡紫飘红芳信断，都无人问秾纤。\n吟鞭倚醉问凉蟾。\n香消金缕篆，尘压宝妆奁。\n梦峡朝云飞不到，一春离绪厌厌。\n却疑归燕碍重帘。\n心期花底误，眉恨柳边添。"
  ],
  [
    "浣溪沙",
    "刘镇2",
    "帘幕收灯断续红。\n歌台人散彩云空。\n夜寒归路噤鱼龙。\n宿醉未消花市月，芳心已逐柳塘风。\n丁宁莺燕莫匆匆。"
  ],
  [
    "清平乐",
    "刘镇2",
    "柳阴庭院。\n帘约风前燕。\n著雨荷花红半敛。\n消得盈盈绿扇。\n竹光野色生寒。\n玉纤雪藕冰盘。\n长记酒醒人静，暗香吹月栏干。"
  ],
  [
    "江神子・江城子",
    "刘镇2",
    "送春曾到百花洲。\n夕阳收。\n暮云留。\n想伴花神，骑鹤上扬州。\n回首湖山情味淡，重把酒，更登楼。\n相思南浦古津头。\n未拿舟。\n已惊鸥。\n柳外归鸦，点点是离愁。\n空倚阳关三叠曲，歌不尽，水东流。"
  ],
  [
    "阮郎归",
    "刘镇2",
    "寒阴漠漠夜来霜。\n阶庭风叶黄。\n归鸦数点带斜阳。\n谁家砧杵忙。\n灯弄幌，月侵廊。\n熏笼添宝香。\n小屏低枕怯更长。\n和云入醉乡。"
  ],
  [
    "阮郎归",
    "刘镇2",
    "金茎露未成霜。\n西风只旧凉。\n蕊仙何事换霞妆。\n恼人秋思长。\n香世界，锦文章。\n花神不覆藏。\n小山骚客政清狂。\n同花入醉乡。"
  ],
  [
    "玉楼春",
    "刘镇2",
    "泠泠水向桥东去。\n漠漠云归溪上住。\n疏风淡月有来时，流水行云无觅处。\n佳人独立相思苦。\n薄袖欺寒修竹暮。\n白头空负雪边春，著意问春春不语。"
  ],
  [
    "感皇恩",
    "刘镇2",
    "八十最风流，那谁不喜。\n况是精神可人意。\n太公当日，未必荣华如此。\n儿孙列两行，莱衣戏。\n好景良辰，满堂和气。\n唱个新词管教美。\n愿同彭祖，尚有八百来岁。\n十分才一分，那里暨。"
  ],
  [
    "踏莎行",
    "刘镇2",
    "兰斛藏香，梅瓶浸玉。\n炉烟半袅屏山曲。\n谁烧银烛照黄昏，有人正倚萧萧竹。\n白雪歌翻，红牙板促。\n周郎自是难回目。\n禁寒不饮告推人，春风吹聚眉尖绿。"
  ],
  [
    "秦楼月・忆秦娥",
    "张侃",
    "冰肌削。\n水沈香透胭脂萼。\n胭脂萼。\n怕愁贪睡，等闲梳掠。\n花前莫惜添杯酌。\n五更嫌怕春风恶。\n春风恶。\n东君不管，此情谁托。"
  ],
  [
    "月上海棠",
    "张侃",
    "南枝消息凭谁送。\n北枝寒、清晓破馀冻。\n横溪浸疏影，月黄昏、暗香浮动。\n真仙种。\n不与梨华同梦。\n洛阳姚魏争先贡。\n妒纷纷、红紫眩新宠。\n尽雪压风欺，□和羹、此时须用。\n烦珍重。\n莫作桓伊三弄。"
  ],
  [
    "感皇恩",
    "张侃",
    "佳处记曾游，十年重到。\n罨画湖山最春早。\n红梅几树，一夜东风开了。\n矮松修竹外、依然好。\n玉色醺酣，香团娇小。\n消得金尊共倾倒。\n满怀风味，前度何郎今老。\n徘徊疏影里、花应笑。"
  ],
  [
    "感皇恩",
    "张侃",
    "换骨有丹砂，阿谁传与。\n爱惜芳心不轻吐。\n客来烂熳，解得此情良苦。\n有时三两点、胭脂雨。\n旧说江南，红罗亭下，未必春光便如许。\n认桃辨杏，最是渠家低处。\n问花曾怨不、娇无语。"
  ],
  [
    "西江月",
    "曾揆",
    "檐雨轻敲夜夜，墙云低度朝朝。\n日长天气已无聊。\n何况洞房人悄。\n眉共新荷不展，心随垂柳频摇。\n午眠仿佛见金翘。\n惊觉数声啼鸟。"
  ],
  [
    "谒金门",
    "曾揆",
    "山衔日。\n泪洒西风独立。\n一叶扁舟流水急。\n转头无处觅。\n去则而今已去，忆则如何不忆。\n明日到家应记得。\n寄书回雁翼。"
  ],
  [
    "谒金门",
    "曾揆",
    "深院寂。\n一点春灯衔壁。\n空说销愁须酒力。\n病多禁未得。\n遥望西楼咫尺。\n争信今宵思忆。\n伴我枕头双泪湿。\n梧桐秋雨滴。"
  ],
  [
    "眼儿媚",
    "曾揆",
    "芙蓉帐冷翠衾单。\n魂梦几曾闲。\n怎禁未许，茫茫烟水，叠叠云山。\n去时频把归期约，远不过春残。\n而今已是，荷花开了，犹倚栏干。"
  ],
  [
    "南柯子・南歌子",
    "曾揆",
    "桐叶凉生夜，藕花香满时。\n几多离思有谁知。\n遥望盈盈一水、抵天涯。\n雨洒征衣泪，月颦分镜眉。\n相逢又是隔年期。\n不似画桥归燕、解于飞。"
  ],
  [
    "红窗迥",
    "曹豳",
    "春闱期近也，望帝乡迢迢，犹在天际。\n懊恨这一双脚底。\n一日厮赶上五六十里。\n争气。\n扶持我去，转得官归，恁时赏你。\n穿对朝靴，安排你在轿儿里。\n更选个、宫样鞋，夜间伴你。"
  ],
  [
    "一翦梅",
    "周文璞",
    "风韵萧疏玉一团。\n更著梅花，轻袅云鬟。\n这回不是恋江南。\n只是温柔，天上人间。\n赋罢闲情共倚阑。\n江月庭芜，总是销魂。\n流苏斜掩烛花寒。\n一样眉尖，两处关山。"
  ],
  [
    "浪淘沙",
    "周文璞",
    "还了酒家钱。\n便好安眠。\n大槐宫里著貂蝉。\n行到江南知是梦，雪压渔船。\n盘礴古梅边。\n也信前缘。\n鹅黄雪白又醒然。\n一事最奇君听取。\n明日新年。"
  ],
  [
    "朝中措",
    "王武子",
    "画眉人去掩兰房。\n金鸭懒薰香。\n有恨只弹珠泪，无人与说衷肠。\n玉颜云鬓，春花夜月，辜负韶光。\n闲看枕屏风上，不如画底鸳鸯。"
  ],
  [
    "玉楼春",
    "王武子",
    "红楼十二春寒恻。\n楼角何人吹玉笛。\n天津桥上旧曾听，三十六宫秋草碧。\n昭华人去无消息。\n江上青山空晚色。\n一声落尽短亭花，无数行人归未得。"
  ],
  [
    "生查子",
    "魏子敬",
    "愁盈镜里山，心叠琴中恨。\n露湿玉阑秋，香伴银屏冷。\n云归月正圆，雁到人无信。\n孤损凤皇钗，立尽梧桐影。"
  ],
  [
    "浪淘沙",
    "韩",
    "莫上玉楼看。\n花雨斑斑。\n四垂罗幕护朝寒。\n燕子不知人去也，飞认阑干。\n回首几关山。\n後会应难。\n相逢祗有梦魂间。\n可奈梦随春漏短，不到江南。"
  ],
  [
    "浪淘沙",
    "韩",
    "裙色草初青。\n鸭绿波轻。\n试花霏雨湿春晴。\n三十六梯人不到，独唤瑶筝。\n艇子忆逢迎。\n依旧多情。\n朱门只合锁娉婷。\n却逐彩鸾归去路，香陌春城。"
  ],
  [
    "长相思",
    "韩",
    "郎恩深。\n妾思深。\n祗为恩深便有今。\n回纹辜旧吟。\n云沈沈。\n水沈沈。\n一点坚如百炼金。\n郎应知妾心。"
  ],
  [
    "长相思",
    "韩",
    "杜娘家。\n谢娘家。\n楼压官桥柳半遮。\n帘波漾彩霞。\n拾飞花。\n怨飞花。\n望断郎来日又斜。\n东风吹鬓鸦。"
  ],
  [
    "长相思",
    "韩",
    "夜萧萧。\n梦萧萧。\n又趁杨花到谢桥。\n凤沈明月箫。\n来迢迢。\n枉把吟笺寄寂寥。\n飞鸿不受招。"
  ],
  [
    "好事近",
    "卓田",
    "奏赋谒金门，行尽云山无数。\n尚有江天一半，买扁舟东去。\n波神眼底识英雄，阁住半空雨。\n唤起一帆风力，去青天尺五。"
  ],
  [
    "昭君怨",
    "卓田",
    "千里功名歧路。\n几緉英雄草屦，八座与三台。\n个中来。\n壮士寸心如铁。\n有泪不沾离别。\n剑未斩楼兰。\n莫空还。"
  ],
  [
    "品令",
    "卓田",
    "立秋十日，早露出新凉面。\n斜风急雨，战退炎光一半。\n月上纱窗，疑是广寒宫殿。\n无端宋玉，撩乱生悲怨。\n一年好处，都被秋光占断。\n你且思量，今夜怎生消遣。"
  ],
  [
    "眼儿媚",
    "卓田",
    "丈夫只手把吴钩。\n能断万人头。\n如何铁石，打作心肺，却为花柔。\n尝观项籍并刘季，一怒世人愁。\n只因撞着，虞姬戚氏，豪杰都休。"
  ],
  [
    "木兰花・玉楼春",
    "锦溪",
    "华堂庆。\n一岁应须千百岁，乐事如何。\n寿酒斟时妹拜哥。\n爹夸利市。\n笑道看看生舍弟。\n同著莱衣。\n玉树森森奉寿卮。"
  ],
  [
    "鹊桥仙",
    "李仲光",
    "诗书元帅，风流人物，看取方瞳如漆。\n铜驼陌上若相逢，当一笑、摩挲金狄。\n相门事业，中书考第，未数汾阳功绩。\n若将六十寿行年，才数得、百分之一。"
  ],
  [
    "鹊桥仙",
    "李仲光",
    "焚香清坐，呼童瀹茗，聊当一杯春酒。\n不须歌舞倩红裙，为祝百千长寿。\n诗书万卷，绮琴三弄，更有新词千首。\n从今日日与遨游，便是天长地久。"
  ],
  [
    "清平乐",
    "孙惟信",
    "秋娘窗户。\n梦入阳台雨。\n小别殷勤留不住。\n恨满飞花落絮。\n一天晓月檐西。\n马嘶风拂罗衣。\n分付许多风致，送人行下楼儿。"
  ],
  [
    "阮郎归",
    "孙惟信",
    "满阶红影月昏黄，玉炉催换香。\n碧窗娇困懒梳妆。\n粉沾金缕裳。\n鸾髻耸，黛眉长。\n烛光分两行。\n许谁骑鹤上维扬。\n温柔和醉乡。"
  ],
  [
    "南乡子",
    "孙惟信",
    "璧月小红楼。\n听得吹箫忆旧游。\n霜冷阑干天似水，扬州。\n薄幸声名总是愁。\n尘暗鹔鹴裘。\n针线曾劳玉指柔。\n一梦觉来三十载，休休。\n空为梅花白了头。"
  ],
  [
    "醉思凡・醉太平",
    "孙惟信",
    "吹箫跨鸾。\n香销夜阑。\n杏花楼上春残。\n绣罗衾半闲。\n衣宽带宽。\n千山万山。\n断肠十二阑干。\n更斜阳暮寒。"
  ],
  [
    "望远行",
    "孙惟信",
    "又还到元宵台榭。\n记轻衫短帽，酒朋诗社。\n烂漫向、罗绮丛中，驰骋风流俊雅。\n转头是、三十年话。\n量减才悭，自觉是、欢情衰谢。\n但一点难忘，酒痕香帕。\n如今雪鬓霜髭，嬉游不忺深夜。\n怕相逢、风前月下。"
  ],
  [
    "失调名",
    "张端义",
    "怨春红艳冷。"
  ],
  [
    "谒金门",
    "卫元卿",
    "花过雨。\n又是一番红素。\n燕子归来愁不语。\n故巢无觅处。\n谁在玉楼歌舞。\n谁在玉关辛苦。\n若使边尘吹得去。\n东风侯万户。"
  ],
  [
    "留春令",
    "彭止",
    "夜来小雨三更作。\n近水处、小桃开却。\n玉女向晓掀朱箔。\n似与花枝有约。\n绿池上、柳腰纤弱。\n燕子过、谁家院落。\n春衫试着香罗薄。\n无奈东风太恶。"
  ],
  [
    "临江仙",
    "陈",
    "三十四年台榭，八千馀里江津。\n去时杨柳正轻颦。\n重来桃李少，不似旧时春。\n风扫半空烟雨，玉虹翠浪如新。\n可怜笳鼓送行人。\n白头梳上见，归梦枕边频。"
  ],
  [
    "荔枝香",
    "方千里",
    "小园花梢雨歇，浪羞泫。\n碧瓦光霁，罗幕香浮，莺啼燕语交加，是处池馆春遍。\n风外、认得笙歌近远。\n醉魂半萦，夜酒吹未散。\n暗忆年时，正日赴、西池宴。\n笑携艳质，郢曲新声妙如剪。\n有愁容易排遣。"
  ],
  [
    "少年游",
    "方千里",
    "丹青闲展小屏山。\n香炉一丝寒。\n织锦回纹，生绡红泪，不语自羞看。\n相思念远关河隔，终日望征鞍。\n不识单栖，忍教良夜，魂梦觅长安。"
  ],
  [
    "少年游",
    "方千里",
    "东风无力扬轻丝。\n芳草雨馀姿。\n浅绿还池，轻黄归柳，老去愿春迟。\n栏干凭暖慵回首，闲把小花枝。\n怯酒情怀，恼人天气，消瘦有谁知。"
  ],
  [
    "秋蕊香",
    "方千里",
    "一枕盘莺锦暖。\n初起懒匀妆面。\n绿云袅娜映娇眼。\n酒入桃腮晕浅。\n翠帘半卷香萦线。\n碍飞燕。\n画屏浅立意闲远。\n春锁深沈小院。"
  ],
  [
    "渔家傲",
    "方千里",
    "烛彩花光明似昼。\n罗帏夜出倾城秀。\n红锦纹茵双凤斗。\n看舞後。\n腰肢宛胜章台柳。\n眼尾春娇波态溜。\n金樽笑捧纤纤袖。\n一阵粉香吹散酒。\n更漏久。\n消魂独自归时候。"
  ],
  [
    "渔家傲",
    "方千里",
    "冷叶啼螀声恻恻。\n银床晓起清霜积。\n魂断江南烟水国。\n书难得。\n相思此意无人识。\n绿鬓金钗年少客。\n愁来懒傍菱花仄。\n雾阁云窗闲枕席。\n情何适。\n杯盈珠泪还偷滴。"
  ],
  [
    "南乡子",
    "方千里",
    "西北有高楼。\n淡霭残烟渐渐收。\n几阵凉风生客袖，飕飕。\n心逐年华衮衮流。\n花卉满前头。\n老懒心情万事休。\n独倚栏干无一语，回眸。\n鼓角声中唤起愁。"
  ],
  [
    "望江南・忆江南",
    "方千里",
    "春色暮，短艇舣长堤。\n飞絮空随花上下，啼莺占断水东西。\n来往燕争泥。\n桑柘绿，归去觅前溪。\n夜瓮酒香从蚁斗，晓窗眠足任鸡啼。\n犹胜旅情凄。"
  ],
  [
    "浣沙溪・浣溪沙",
    "方千里",
    "杨柳依依地垂。\n鞠尘波影渐平池。\n霏微细雨出鱼儿。\n先自别来容易瘦，那堪春去不胜悲。\n腰肢宽尽缕金衣。"
  ],
  [
    "浣沙溪・浣溪沙",
    "方千里",
    "无数流莺远近飞。\n垂杨袅袅弄晴晖。\n断肠声里送春归。\n鬓影空思香雾湿，袜尘还想步波微。\n去年花下酒阑时。"
  ],
  [
    "浣沙溪・浣溪沙",
    "方千里",
    "清泪斑斑著意垂。\n消魂迢递一天涯。\n谁能万里布长梯。\n先自楼台飞粉絮，可堪帘幕卷金泥。\n相思心上乳莺啼。"
  ],
  [
    "迎春乐",
    "方千里",
    "参差凤铎鸣高屋。\n渐惊觉、清眠熟。\n看夕阳倒影花阴速。\n双燕子、归来宿。\n几曲危肠愁易束。\n问雪鬓、何时重绿。\n料想此情同，应暗损、香肌玉。"
  ],
  [
    "迎春乐",
    "方千里",
    "红深绿暗春无迹。\n芳心荡、冶游客。\n记摇鞭跋马铜驼陌。\n凝睇认、珠帘侧。\n絮满愁城风卷白。\n递多少、相思消息。\n何处约欢期，芳草外、高楼北。"
  ],
  [
    "点绛唇",
    "方千里",
    "池馆春深，海棠枝上斑斑雨。\n酒旗斜举。\n风滚杨花絮。\n游子征衫，凭暖阑干处。\n空凝伫。\n杜鹃啼苦。\n还报南楼鼓。"
  ],
  [
    "一落索",
    "方千里",
    "月影娟娟明秀。\n帘波吹皱。\n徘徊空度可怜宵，谩问道、因谁瘦。\n不见芳音长久。\n鳞鸿空有。\n渭城西路恨依然，尚梦想、青青柳。"
  ],
  [
    "青玉案",
    "吴泳",
    "玉骢已响关头路。\n待携取、功名去。\n慷慨不歌桃叶渡。\n囊书犹在，剑花未落，富有经纶处。\n从军缅想当年赋。\n纵局局翻新只如许。\n但恐归来秋色暮。\n薰炉茗碗，葵根瓠叶，落莫灯前雨。"
  ],
  [
    "菩萨蛮",
    "吴泳",
    "莺花旧恨凭谁雪。\n也须管句灯时节。\n黄已上眉峰。\n小槽初滴红。\n好天佳月夕。\n结佩飞霞客。\n醒恐不如酲。\n何妨独屡更。"
  ],
  [
    "点绛唇",
    "李铨",
    "一朵千金，帝城谷雨初晴後。\n粉拖香透。\n雅称群芳首。\n把酒题诗，遐想欢如旧。\n花知否。\n故人清瘦。\n长忆同携手。"
  ],
  [
    "鹊桥仙",
    "王大烈",
    "银潢流派，嫦娥出世。\n正是麦秋天气。\n荧煌一点寿星明，又恰向、今宵呈瑞。\n佳儿龙跳，荣封迩止。\n试问遐龄知几。\n从今旋数一千年，待足了、依前数起。"
  ],
  [
    "醉落魄・一斛珠",
    "岳珂",
    "铜彝绣箔。\n风流不到临春阁。\n婆娑清影来岩壑。\n梅魄兰魂，香染九秋萼。\n蕊仙拥下青瑶幕。\n粟肌透入黄金约。\n有人奚酉逢鱼摸。\n欲插还羞，重把鬓云掠。"
  ],
  [
    "生查子",
    "岳珂",
    "芙蓉清夜游，杨柳黄昏约。\n小院碧苔深，润透双鸳薄。\n暖玉惯春娇，簌簌花钿落。\n缺月故窥人，影转阑干角。"
  ],
  [
    "采桑子",
    "朱藻",
    "障泥油壁人归後，满院花阴。\n楼影沈沈。\n中有伤春一片心。\n闲穿绿树寻梅子，斜日笼明。\n团扇风轻。\n一径杨花不避人。"
  ],
  [
    "菩萨蛮",
    "许",
    "西风又转芦花雪。\n故人犹隔关山月。\n金雁一声悲。\n玉腮双泪垂。\n绣衾寒不暖。\n愁远天无岸。\n夜夜卜灯花。\n几时郎到家。"
  ],
  [
    "南歌子",
    "王迈",
    "家里逢重九，新篘熟浊醪。\n弟兄乘兴共登高。\n右手茱杯、左手笑持螯。\n官里逢重九，归心切大刀。\n美人痛饮读离骚。\n因感秋英、饷我菊花糕。"
  ],
  [
    "婆罗门引",
    "彭耜",
    "中秋皓月，隔霄光倍照尘寰。\n九龙喷香水，胜沈檀。\n白家珠明协瑞，尊者诞人间。\n世称生佛子、派接清原。"
  ],
  [
    "南乡子",
    "赵葵",
    "束发领西藩。\n百万雄兵掌握间，召到庙堂无一事，遭弹。\n昨日公卿今日闲。\n拂晓出长安。\n莫待西风割面寒。\n羞见钱塘江上柳，何颜。\n瘦仆牵驴过远山。"
  ],
  [
    "传言玉女",
    "黄机",
    "日薄风柔，池面欲平还皱。\n纹楸玉子，磔磔敲春昼。\n衾绣半卷，花气浓薰香兽。\n小团初试，辘轳银。\n梦断阳台，甚情怀、似病酒。\n风奁羞对，比年时更瘦。\n双燕乍归，寄与绿笺红豆。\n那堪又是、牡丹时候。"
  ],
  [
    "清平乐",
    "黄机",
    "西园啼鸟。\n留得春多少。\n客里情怀无日好。\n愁损连天芳草。\n博山灰冷香残。\n微风吹满银笺。\n卓午花阴不动，一双蝴蝶团。"
  ],
  [
    "清平乐",
    "黄机",
    "晓窗晴日。\n一点黄金橘。\n万事如毛随日出。\n多少人间头白。\n未春长恨春迟。\n春来生怕春归。\n办取揭天箫鼓，莫教孤负荼䕷。"
  ],
  [
    "清平乐",
    "黄机",
    "烟融雨腻。\n春去三之二。\n了却兰亭修禊事。\n判与仙翁一醉。\n方壶日月偏长。\n清容花草吹香。\n办取此身强健，功名饱看诸郎。"
  ],
  [
    "眼儿媚",
    "黄机",
    "粉墙朱阁映垂杨。\n晴绿小池塘。\n东风暖，单衣初试，昼日偏长。\n两鬓飞云影，钿合未梳妆。\n阑干侧畔，闲抛荔子，惊散鸳鸯。"
  ],
  [
    "眼儿媚",
    "黄机",
    "东风挟雨苦无端。\n恻恻送轻寒。\n那堪更向，湘湾六六，浅处留船。\n诗阄酒戏成孤负，春事已阑珊。\n离愁都在，落花枝上，杜宇声边。"
  ],
  [
    "眼儿媚",
    "黄机",
    "莫嗔日日话思归。\n归也却便宜。\n东邻招茗，西邻唤酒，一笑开眉。\n人生万事无缘足，待足是何时。\n妻能纺绩，儿能耕获，未必寒饥。"
  ],
  [
    "谒金门",
    "黄机",
    "风又雨。\n墙外落红无数。\n人不归来春不住。\n佳期还已误。\n细细一团愁绪，薄疏狂何处。\n化作青鸾飞得去。\n问天天亦许。"
  ],
  [
    "谒金门",
    "黄机",
    "风雨後。\n枝上绿肥红瘦。\n乐事参差团不就。\n一春如病酒。\n楼外暖烟杨柳。\n忆得年时携手。\n燕子双双来未久。\n颇知人意否。"
  ],
  [
    "谒金门",
    "黄机",
    "愁万叠。\n春在雨条烟叶。\n翠袖倚风寒霎霎。\n傍阑看乳鸭。\n何处一声啼。\n架上荼䕷欲雪。\n绣被薰香香未歇。\n可怜音信绝。"
  ],
  [
    "谒金门",
    "黄机",
    "冬十月。\n记取生申时节。\n梅傍小春融绛雪。\n浅寒犹未却。\n且醉笙歌蕉叶。\n富贵不须频说。\n国太夫人头半白。\n看君金印烨。"
  ],
  [
    "霜天晓角",
    "黄机",
    "玉粲冰寒。\n月痕侵画栏。\n客里安愁无地，为徙倚、到更残。\n问花花不言。\n嗅香香欲阑。\n消得个温存处，山六曲、翠屏间。"
  ],
  [
    "霜天晓角",
    "黄机",
    "寒江夜宿。\n长啸江之曲。\n水底鱼龙惊动，风卷地、浪翻屋。\n诗情吟未足。\n酒兴断还续。\n草草兴亡休问，功名泪、欲盈掬。"
  ],
  [
    "霜天晓角",
    "黄机",
    "长江千里。\n中有英雄泪。\n却笑英雄自苦，兴亡事、类如此。\n浪高风又起。\n歌悲声未止。\n但愿诸公强健，吞海上、醉而已。"
  ],
  [
    "霜天晓角",
    "黄机",
    "江涵落日。\n风转飞帆急。\n问讯蛾眉好在，无一语、送行客。\n闲情眠未得。\n倚窗消酒力。\n却怕鱼龙惊动，且莫要、夜吹笛。"
  ],
  [
    "夜行船",
    "黄机",
    "红溅罗裙三月二。\n露桃开、柳眠又起。\n百尺游丝，莺留燕，判与南园一醉。\n历历斜阳明野水。\n倚危阑、暮云千里。\n说似游人，直须烧烛，早晚绿阴青子。"
  ],
  [
    "长相思",
    "黄机",
    "东梁山。\n西梁山。\n占断长江相对闲。\n古今双鬓斑。\n天漫漫。\n水漫漫。\n人事如潮多往还。\n浅颦深恨间。"
  ],
  [
    "乌夜啼",
    "黄机",
    "云容晓色相涵。\n趣征骖。\n碎点遥山如豆、是淮南。\n路渐远。\n家渐远。\n恨难堪。\n□见窗花叶底、鬓毵毵。"
  ],
  [
    "鹊桥仙",
    "黄机",
    "黄花似钿，芙蓉如面，秋事凄然向晚。\n风流从古记登高，又处处、悲丝急管。\n有愁万斛，有才八斗，慷慨时惊俗眼。\n明年一笑复谁同，料天远、争如人远。"
  ],
  [
    "西江月",
    "黄机",
    "漠漠波浮云影，遥遥天接山痕。\n一声渔唱起苹汀。\n名利缘渠唤醒。\n短棹拟携西子，长吟时吊湘灵。\n白鸥容我作同盟。\n占取两湖清影。"
  ],
  [
    "西江月",
    "黄机",
    "拈翠低垂嫩萼，匀红倒簇繁英。\n纤消得比佳人。\n酒入香肌成晕。\n帘幕阴阴窗牖，阑干曲曲池亭。\n枝头不起梦春酲。\n莫遣流莺唤醒。"
  ],
  [
    "忆秦娥",
    "黄机",
    "秋萧索。\n梧桐落尽西风恶。\n西风恶。\n数声新雁，数声残角。\n离愁不管人飘泊。\n年年孤负黄花约。\n黄花约。\n几重庭院，几重帘幕。"
  ],
  [
    "定风波",
    "黄机",
    "短策飘飘胜著鞭。\n携壶与客洗愁颜。\n兴到为君拚剧饮。\n狂甚。\n论诗说剑口澜翻。\n画烛烧残花影褪。\n长鲸要使百川乾。\n醉处不知谁氏子。\n只记。\n开窗临水便迎山。"
  ],
  [
    "虞美人",
    "黄机",
    "三年万里黄尘路。\n只欠江湖去。\n扁舟二月下湘湾。\n过了洞庭青草、又春残。\n□□□□□□□。\n□□□□□。\n□□□□□□□。\n□□□□□□、□□□。"
  ],
  [
    "踏莎行",
    "黄机",
    "云树参差，烟芜平远。\n沙头只欠飞来雁。\n西风方做一分秋，凄凉已觉难消遣。\n窗底灯寒，帐前香暖。\n回肠偏学车轮转。\n剩衾闲枕自无眠，谯门更著梅花怨。"
  ],
  [
    "蝶恋花",
    "黄机",
    "碧树凉惊画扇。\n窗户齐开，秋意参差满。\n先自离愁裁不断。\n蛩更作声声怨。\n山绕千重溪百转。\n隔了溪山，梦也无由见。\n归计凭谁占近远。\n银缸昨夜花如糁。"
  ],
  [
    "好事近",
    "黄机",
    "鸿雁几时来，目断暮山凝碧。\n别後故园无恙，定芙蓉堪折。\n休文多病废吟诗，有酒怕浮白。\n不是孤他诗酒，更孤他风月。"
  ],
  [
    "小重山",
    "黄机",
    "梧竹因依山尽头。\n潇潇疏雨後，几分秋。\n轻凉无数入西楼。\n凭栏久，满眼动离愁。\n飞鹭下汀洲。\n怕知鸿雁到，带书否。\n诗阄酒戏一齐休。\n人如削，身在水边洲。"
  ],
  [
    "丑奴儿・采桑子",
    "黄机",
    "绿阴窗几明如拭，粉黛初匀。\n无限芳心。\n翻动牙签却＿人。\n多娇爱学秋来曲，微颤朱唇。\n别後销魂。\n字底依稀记指痕。"
  ],
  [
    "更漏子",
    "黄机",
    "秋点长，秋梦短。\n怕见黄昏庭院。\n风，雨萧骚。\n倚窗魂欲销。\n候蛛丝，占鹊喜。\n依旧浓愁一纸。\n红袖，翠钿蔫。\n泪痕犹未乾。"
  ],
  [
    "减字木兰花",
    "黄机",
    "西风淅淅。\n满眼芙蓉红欲滴。\n无限相思。\n百叠青山百曲溪。\n凭谁说与。\n依带别来宽几许。\n好片心肠。\n不道秋来早晚凉。"
  ],
  [
    "临江仙",
    "黄机",
    "上已清明都过了，客愁惟有心知。\n子规昨夜忽催归。\n驿程那复记，魂梦已先飞。\n回首故园花与柳，枝枝叶叶相思。\n归来拚得典春衣。\n绿阴幽远处，不管尽情啼。"
  ],
  [
    "临江仙",
    "黄机",
    "凤翥鸾飞空燕子，宝香犹惹流苏。\n旧欢凄断数行书。\n终山方种玉，合浦忽还珠。\n午枕梦圆春寂寂，依然刻雪肌肤。\n觉来烟雨满平芜。\n客情殊索莫，肯唤一尊无。"
  ],
  [
    "南乡子",
    "黄机",
    "帘幕深沈。\n灯暗香销夜正深。\n花落画檐鸣细雨，岑岑。\n滴破相思万里心。\n晓色未平分。\n翠被寒生不自禁。\n待得梦成翻恶况，堪颦。\n飞雁新来也误人。"
  ],
  [
    "鹧鸪天",
    "黄机",
    "细听楼头漏箭移。\n客床寒枕不胜。\n凄凉夜角偏多恨，吹到梅花第几枝。\n人间阔，雁参差。\n相思惟有梦相知。\n谢他窗外芭蕉雨，叶叶声声伴别离。"
  ],
  [
    "鹧鸪天",
    "黄机",
    "柳际梅边腊雪乾。\n钗头蝴蝶又成团。\n飘零萍梗江湖客，冷落笙箫灯火天。\n浇浊酒，惜流年。\n牙旗夜市几时穿。\n太平乐事终须在，老去心情恐不然。"
  ],
  [
    "鹧鸪天",
    "黄机",
    "济楚偏宜淡薄妆。\n冰涵清润玉生香。\n祗因梦峡成云雨，便拟吹箫跨凤皇。\n新间阻，旧思量。\n多情翻不似垂杨。\n年年才到春三月，百计飞花入洞房。"
  ],
  [
    "菩萨蛮",
    "黄机",
    "池落开遍莲房老。\n秋声已入梧桐表。\n葵扇与桃笙。\n尚宜相带行。\n危亭三百尺。\n爽气真堪挹。\n瀹茗且盘旋。\n翩翩吾欲仙。"
  ],
  [
    "菩萨蛮",
    "黄机",
    "相思绕遍天涯路。\n相思不识行人处。\n多病怕逢春。\n那堪春正深。\n日高梳洗懒。\n鸾镜香尘掩。\n双鬓绿鬔松。\n一帘花信风。"
  ],
  [
    "菩萨蛮",
    "黄机",
    "惜山不厌山行远。\n山中禽鸟频惊见。\n小雨似怜春。\n霏霏容易晴。\n青裙田舍妇。\n饷前村去。\n溪水想平腰。\n唤船依断桥。"
  ],
  [
    "浣溪沙",
    "黄机",
    "绿锁窗前双凤奁。\n调朱匀粉玉纤纤。\n妆成谁解尽情看。\n柳转光风丝袅娜，花明晴日锦斓斑。\n一春心事在眉尖。"
  ],
  [
    "浣溪沙",
    "黄机",
    "绿绮空弹恨未平。\n可堪执手送行人。\n碧酒谩将珍重意，莫辞斟。\n我定忆君吟渭北，君须思我赋停云。\n未信高山流水曲，断知音。"
  ],
  [
    "浣溪沙",
    "黄机",
    "流转春光又一年。\n春愁尽日两眉尖。\n草草幽欢能几许，已天边。\n会得音书生羽翼，免教魂梦役关山。\n帘卷落花千万点，雨如烟。"
  ],
  [
    "浣溪沙",
    "黄机",
    "日转雕栏午漏分。\n井梧落尽小窗明。\n宝床丝索懒关心。\n愁压春山应脉脉，困凝秋水想沈沈。\n低头时露一湾金。"
  ],
  [
    "浣溪沙",
    "黄机",
    "墨绿衫儿窄窄裁。\n翠荷斜领云堆。\n几时踪迹下阳台。\n歌罢樱桃和露小，舞馀杨柳趁风回。\n唤人休诉十分杯。"
  ],
  [
    "浣溪沙",
    "黄机",
    "著破春衫走路尘。\n子规啼断不禁闻。\n功名似我却羞人。\n象板且须歌皓齿，袅蹄何苦惜黄金。\n尊前休负此生身。"
  ],
  [
    "卜算子",
    "黄机",
    "忆自别郎时，数到郎归日。\n及至郎归郎又行，泪脸香红湿。\n残梦怕寻思，绣慵收拾。\n夏簟青青白昼长，背倚阑干立。"
  ],
  [
    "醉落魄・一斛珠",
    "黄机",
    "初藕花发。\n薰风庭院凉成霎。\n碧纱金缕笼香雪。\n记得年时，心事凭栏说。\n如今陡顿音书绝。\n夜窗羞见团团月。\n锦囊尘暗黄金。\n留取多情，归好时节。"
  ],
  [
    "虞美人",
    "黄机",
    "十年不作湖湘客。\n亭堠催行色。\n浅山荒草记当时。\n竹篱边羸马、向人嘶。\n书生万字平戎策。\n苦泪风前滴。\n莫辞衫袖障征尘。\n自苦英雄之楚、又之秦。"
  ],
  [
    "虞美人",
    "黄机",
    "云情雨意才端的。\n津鼓催行色。\n因缘虽浅是因缘。\n犹胜当初无分、小留连。\n刘郎双鬓青堪照。\n君也方年少。\n尊前不用苦沾衣。\n未信桃源别後、路成迷。"
  ],
  [
    "清平乐",
    "黄机",
    "钗头蝴蝶。\n趁舞梅边雪。\n酒泻黄光夺月。\n岁岁年年蕉叶。\n边城莺唤春归。\n沙场马到秋肥。\n□□熊韬虎略，换渠金甲牙旗。"
  ],
  [
    "清平乐",
    "黄机",
    "风韶烟腻。\n春事三之二。\n说与人生行乐耳。\n富贵古来如此。\n西园已有心期。\n姚黄魏紫开时。\n纤指金荷潋滟，香唇银竹参差。"
  ],
  [
    "江城子",
    "黄机",
    "醉来玉树倚风前。\n举吟鞭。\n指青帘。\n乌帽低昂，摇兀似乘船。\n傍路谁家妆束巧，斜映日，半窥帘。\n寻欢端合趁芳年。\n对弦。\n且陶然。\n纸上从渠，刘蹶与嬴颠。\n漠漠绿阴春复夏，多少事，总悬天。"
  ],
  [
    "鹊桥仙",
    "黄机",
    "松梢擎雪，竹枝溥露，炯炯照人清韵。\n仙家谱系合长生，元不藉、药炉丹井。\n凌云壮志，垂天健翮，九万扶摇路稳。\n发闻政最有公车，定飞下、日边音信。"
  ],
  [
    "鹊桥仙",
    "黄机",
    "一番雨过，江头绿涨，催唤扁舟解去。\n重来言语是相宽，怎得似、而今且住。\n阳关声断，同心未绾，簌簌泪珠无数。\n秋鸿春燕往还时，莫忘了、锦笺分付。"
  ],
  [
    "鹊桥仙",
    "黄机",
    "薄情也见，多情也见，不似这番著相。\n如何容易买归舟，报南浦、桃花绿涨。\n随君无计，留君无计，赢得泪珠两行。\n夕阳明处一回头，有人在、高楼凝望。"
  ],
  [
    "诉衷情",
    "黄机",
    "子规声老又残春。\n犹作未归人。\n天意不能怜客，何事苦教贫。\n归去也，莫逡巡。\n好从今。\n秧田车水，麦陇腰镰，总是关心。"
  ],
  [
    "临江仙",
    "黄机",
    "寒食清明都过了，客中无计留春。\n东风吹雨更愁人。\n系船芳草岸，始信是官身。\n怅望故园烟水阔，几时匹马。\n别肠何止似车轮。\n天天不管，转作两眉颦。"
  ],
  [
    "朝中措",
    "黄机",
    "驳云行雨苦无多。\n晴也快如梭。\n春思正难拘束，客愁谁为销磨。\n寻花觅谶，传杯托意，种种蹉跎。\n消息不来云锦，泪痕湿满香罗。"
  ],
  [
    "朝中措",
    "黄机",
    "逢逢船鼓绿杨津。\n彼此是行人。\n先自离愁无数，那堪病酒伤春。\n岸花樯燕，低飞款语，满面殷勤。\n後会不知何日，因风时惠嘉音。"
  ],
  [
    "柳梢青",
    "黄机",
    "征路迢迢，征旗猎猎，征袖徘徊。\n扑簌珠泪，怕闻别语，慵举离杯。\n春风花柳齐开。\n只唤做、愁端恨媒。\n一片衷肠，十分好事，等待回来。"
  ],
  [
    "丑奴儿・采桑子",
    "黄机",
    "绮窗拨断琵琶索，一一相思。\n一一相思。\n无限柔情说似谁。\n银钩欲写回文曲，泪满乌丝。\n泪满乌丝。\n薄知他知不知。"
  ],
  [
    "清平乐",
    "黄机",
    "西风猎猎。\n又是登高节。\n一片情怀无处说。\n秋满江头红叶。\n谁怜鬓影凄凉。\n新来更点吴霜。\n孤负萸囊菊盏，年年客里重阳。"
  ],
  [
    "谒金门",
    "黄机",
    "秋向晚。\n秋晚蕙根犹暖。\n碧染罗裙湘水浅。\n羞红微到脸。\n绣帘围遍。\n月薄霜明庭院。\n妆罢宝奁慵不掩。\n无风香自满。"
  ],
  [
    "蝶恋花",
    "严仁",
    "杰阁青红天半倚。\n万里归舟，更近阑干舣。\n木落山寒凫雁起。\n一声渔笛沧洲尾。\n千古文章黄太史。\n扪虱高风，长照冰壶里。\n何以荐君秋菊蕊。\n癯瓢为酌西江水。"
  ],
  [
    "蝶恋花",
    "严仁",
    "院静日长花气暖。\n一簇娇红，得见春深浅。\n风送生香来近远。\n笑声只在秋千畔。\n目力未穷肠已断。\n一寸芳心，更逐游丝乱。\n朱户对开帘卷半。\n日斜江上春风晚。"
  ],
  [
    "鹧鸪天",
    "严仁",
    "一径萧条落叶深。\n离肠凄断月明砧。\n征鸿送恨连云起，促织惊秋傍砌吟。\n风悄悄，夜沈沈。\n鸳机坐冷晓霜侵。\n挑成锦字心相向，未必君心似妾心。"
  ],
  [
    "鹧鸪天",
    "严仁",
    "多病春来事事慵。\n偶因扑蝶到庭中。\n落红万叠花经雨，斜碧千条柳因风。\n深院宇，小帘栊。\n几年离别恰相逢。\n擎觞未饮心先醉，为有春愁似酒浓。"
  ],
  [
    "鹧鸪天",
    "严仁",
    "行尽春山春事空。\n别愁离恨满江东。\n三更鼓润官楼雨，五夜灯残客舍风。\n寒淡淡，晓胧胧。\n黄鸡催断丑时钟。\n紫骝嚼勒金衔响，冲破飞花一道红。"
  ],
  [
    "鹧鸪天",
    "严仁",
    "一曲危弦断客肠。\n津桥捩柂转牙樯。\n江心云带蒲帆重，楼上风吹粉泪香。\n瑶草碧，柳芽黄。\n载将离恨过潇湘。\n请君看取东流水，方识人间别意长。"
  ],
  [
    "鹧鸪天",
    "严仁",
    "病去那知春事深。\n流莺唤起惜春心。\n桐舒碧叶悭三寸，柳引金丝可一寻。\n怜绣阁，对云岑。\n苦无多力懒登临。\n翠罗衫底寒犹在，弱骨难支瘦不禁。"
  ],
  [
    "鹧鸪天",
    "严仁",
    "高杏酣酣出短墙。\n垂杨袅袅蘸池塘。\n文鸳藉草眠春昼，金鲫吹波弄夕阳。\n闲倚镜，理明妆。\n自翻银叶炷衙香。\n鸣鞭已过青楼曲，不是刘郎定阮郎。"
  ],
  [
    "鹧鸪天",
    "严仁",
    "公子诗成著锦袍。\n王家桃叶旧妖娆。\n檀槽急斜金雁，彩袖翩跹翠翘。\n沈水过，懒重烧。\n十分浓醉十分娇。\n复罗帐里春寒少，只恐香酥拍渐消。"
  ],
  [
    "玉楼春",
    "严仁",
    "春风只在园西畔。\n荠菜花繁胡蝶乱。\n冰池晴绿照还空，香径落红吹已断。\n意长翻恨游丝短。\n尽日相思罗带缓。\n宝奁明月不欺人，明日归来君试看。"
  ],
  [
    "阮郎归",
    "严仁",
    "鳃花轻拂紫绵香。\n琼杯初暖妆。\n贪凭雕槛看鸳鸯。\n无心上绣床。\n风絮乱。\n恣轻狂。\n恼人依旧忙。\n梦随残雨下高唐。\n悠悠春梦长。"
  ],
  [
    "醉桃源・阮郎归",
    "严仁",
    "拍堤春水蘸垂杨。\n水流花片香。\n弄花喈柳小鸳鸯。\n一双随一双。\n帘半卷，露新妆。\n春衫是柳黄。\n倚阑看处背斜阳。\n风流暗断肠。"
  ],
  [
    "好事近",
    "严仁",
    "晓色未分明，敲动月边鼍鼓。\n卯酒一杯径醉，又别君南浦。\n春江如席照晴空，大舶夹双橹。\n肠断斜阳渡口，正落红如雨。"
  ],
  [
    "诉衷情",
    "严仁",
    "一声水调解兰舟。\n人间无此愁。\n无情江水东流去，与我泪争流。\n人已远，更回头。\n苦凝眸。\n断魂何处，梅花岸曲，小小红楼。"
  ],
  [
    "一落索",
    "严仁",
    "清晓莺啼红树。\n又一双飞去。\n日高花气扑人来，独自价、伤春无绪。\n别後暗宽金缕。\n倩谁传语。\n一春不忍上高楼，为怕见、分携处。"
  ],
  [
    "南柯子・南歌子",
    "严仁",
    "柳陌通云径，琼梳启翠楼。\n桃花纸薄渍冰油。\n记得年时诗句、为君留。\n晓绿千层出，春红一半休。\n门前溪水泛花流。\n流到西州犹是、故家愁。"
  ],
  [
    "菩萨蛮",
    "严仁",
    "征鸿点破空云碧。\n丹霞染出新秋色。\n返照落平洲。\n半江红锦流。\n风清渔笛晚。\n寸寸愁肠断。\n寄语笛休横。\n只消三两声。"
  ],
  [
    "钓船笛・好事近",
    "张辑",
    "载酒岳阳楼，秋入洞庭深碧。\n极目水天无际，正白苹风急。\n月明不见宿鸥惊，醉把玉阑拍。\n谁解百年心事，恰钓船横笛。"
  ],
  [
    "广寒秋・鹊桥仙",
    "张辑",
    "杯行将半，月来犹未，潇洒水亭无暑。\n清宵数客一阑秋，对冰雪、荷花似语。\n雄边台上，文游台上，咫尺红云容与。\n天风吹送广寒秋，正画舸、湖光佳处。"
  ],
  [
    "月当窗・霜天晓角",
    "张辑",
    "看朱成碧。\n曾醉梅花侧。\n相遇匆匆相别，又争似、不相识。\n南北。\n千里隔。\n几时重见得。\n最苦子规啼处，一片月、当窗白。"
  ],
  [
    "山渐青・长相思",
    "张辑",
    "山无情。\n水无情。\n杨柳飞花春雨晴。\n征衫长短亭。\n拟行行。\n重行行。\n吟到江南第几程。\n江南山渐青。"
  ],
  [
    "碧云深・忆秦娥",
    "张辑",
    "风凄凄。\n井阑络纬惊秋啼。\n惊秋啼。\n凉侵好梦，月正楼西。\n卷帘望月知心谁。\n关河空隔长相思。\n长相思。\n碧云暮合，有美人兮。"
  ],
  [
    "南浦月・点绛唇",
    "张辑",
    "来翦莼丝，江头一阵鸣蓑雨。\n孤篷归路。\n吹得苹花暮。\n短发萧萧，笑与沙鸥语。\n休归去。\n玉龙嘶处。\n邀月过南浦。"
  ],
  [
    "沙头雨・点绛唇",
    "张辑",
    "带醉归时，月华犹在吹箫处。\n晚愁情绪。\n忘却匆匆语。\n客里风霜，诗鬓空如许。\n江南去。\n岸花迎橹。\n遥隔沙头雨。"
  ],
  [
    "花自落・谒金门",
    "张辑",
    "春寂寞。\n帘底蕙炉烟薄。\n听尽归鸿书怎托。\n相思天一角。\n象笔鸾笺闲却。\n秀句与谁商略。\n睡起愁怀何处著。\n无风花自落。"
  ],
  [
    "垂杨碧・谒金门",
    "张辑",
    "花半湿。\n睡起一窗晴色。\n千里江南真咫尺。\n醉中归梦直。\n前度兰舟送客。\n双鲤沈沈消息。\n楼外垂杨如此碧。\n问春来几日。"
  ],
  [
    "阑干万里心・忆王孙",
    "张辑",
    "小楼柳色未春深。\n湘月牵情入苦吟。\n翠袖风前冷不禁。\n怕登临。\n几曲阑干万里心。"
  ],
  [
    "比梅・如梦令",
    "张辑",
    "深夜沉沉尊酒。\n酒醒客衾寒透。\n城角挟霜飞，吹得月如清昼。\n僝僽。\n僝僽。\n比著梅花谁瘦。"
  ],
  [
    "月上瓜洲・相见欢",
    "张辑",
    "江头又见新秋。\n几多愁。\n塞草连天何处、是神州。\n英雄恨，古今泪，水东流。\n惟有渔竿明月、上瓜洲。"
  ],
  [
    "一丝风・诉衷情令",
    "张辑",
    "卧虹千尺界湖光。\n冷浸月茫茫。\n当日三高何处，渔唱入凄凉。\n人世事，纵轩裳。\n梦黄梁。\n有谁蓑笠，一钓丝风，吹尽荷香。"
  ],
  [
    "忆萝月・清平乐",
    "张辑",
    "新凉窗户。\n闲对琴言语。\n弹到无人知得处。\n两袖五湖烟雨。\n坐中斗转参横。\n珠躔碎落瑶觥。\n忆著故山萝月，今宵应为谁明。"
  ],
  [
    "倚秋千・好事近",
    "张辑",
    "人在玉屏闲，逗晓柳丝风急。\n帘外杏花微雨，罩春红愁湿。\n单衣初试曲尘罗，中酒病无力。\n应是绣床慵困，倚秋千斜立。"
  ],
  [
    "断肠声・南歌子",
    "张辑",
    "柳户朝云湿，花窗午篆清。\n东风未放十分晴。\n留恋海棠颜色、过清明。\n垒润栖新燕，笼深锁旧莺。\n琵琶可是不堪听。\n无奈愁人把做、断肠声。"
  ],
  [
    "忆秦娥",
    "张辑",
    "春寂寂。\n画阑背倚春风立。\n春风立。\n楚山无数，暮天云碧。\n琴心写遍愁何极。\n断肠谁与传消息。\n传消息。\n当年情墨，泪痕犹湿。"
  ],
  [
    "浣溪沙",
    "张辑",
    "夏果初收唤绿华。\n冰盘巧簇映金瓜。\n荷香飞上玉流霞。\n明月长留千岁色，蟠桃多结几番花。\n谁知罗带有丹砂。"
  ],
  [
    "霜天晓角",
    "张辑",
    "暮天云阔。\n懒泛琴三叠。\n恰有梅花相伴，窗儿上、一枝月。\n忆别。\n恁时节。\n吟情谁共说。\n枕偶成清梦，画角晓、更愁绝。"
  ],
  [
    "临江仙",
    "张辑",
    "迢递关山身历遍，烟霞胜处曾游。\n九江江畔系孤舟。\n匡庐如画里，南望插天浮。\n瀑布香炉齐五老，层层爽气陵秋。\n何须魂梦觅瀛洲。\n云松终可卜，我与谪仙俦。"
  ],
  [
    "好溪山",
    "张辑",
    "孤鸿遥下夕阳寒。\n秋清怀抱宽。\n篱根香满菊金团。\n客中邀客看。\n呼浊酒，共清欢。\n五弦随意弹。\n西窗仍见好溪山。\n几年谁倚栏。"
  ],
  [
    "山庄劝酒",
    "张辑",
    "清吟湘碧。\n马首春风驿。\n闻说西湖梅早，又邀我、能诗客。\n书尺知到日。\n月随人合璧。\n儿拟山庄劝酒，田家酿，尽得。"
  ],
  [
    "临江仙",
    "张辑",
    "忆昔风流秋社里，几人冰雪襟期。\n凉风吹散梦参差。\n寒灯多少恨，长笛不堪吹。\n别去化龙潭上水，东来不寄相思。\n白鸥应笑太忘机。\n沙头重载酒，休负桂花枝。"
  ],
  [
    "画娥眉・忆王孙",
    "张辑",
    "清明小院杏花开。\n半启朱扉燕子来。\n晓起梳头对玉台。\n照香腮。\n羞睹惊鸿瘦影回。"
  ],
  [
    "点绛唇",
    "苏茂一",
    "竹翠藏烟，杏红流水归何处。\n透帘穿户。\n更洒黄昏雨。\n织锦题书，谁寄愁情去。\n浑无绪。\n绿杨千缕。\n不似真眉妩。"
  ],
  [
    "谒金门",
    "史愚",
    "深院宇。\n寂寂不禁风雨。\n苔迳流钱青莫数。\n银泥蜗篆古。\n满院多应无主。\n却被痴儿拈取。\n穿向柳丝喧笑语。\n买将春色去。"
  ],
  [
    "菊花新",
    "葛长庚",
    "雪牖风轩度岁。\n时听芭蕉，雨声凄恻。\n情多易感，渐不觉鬓成丝。\n忽又成千古，诮如梦里。\n西山南浦尽秋意。\n一望芦花飞。\n有一点沙鸥，点破松梢翠。\n凄然念起。\n觉两腋凉飙细。\n诗兴浑飞在渔乡橘里。"
  ],
  [
    "菩萨蛮",
    "葛长庚",
    "阁山云冷风萧瑟。\n野猿啼罢蟾光白。\n听彻太清弦。\n断肠云水天。\n金陵君此去。\n秋入蒹葭浦。\n兴满即回辕。\n明年二月春。"
  ],
  [
    "谒金门",
    "葛长庚",
    "春又去。\n愁杀一声杜宇。\n昨夜海棠无□□。\n晓来闻燕语。\n缥缈佳人何处。\n镇日愁肠万缕。\n千里无家归未得，春风知我苦。"
  ],
  [
    "好事近",
    "葛长庚",
    "行到竹林头，探得梅花消息。\n冷蕊疏英如许，更无人知得。\n冰枯雪老岁年徂，俯仰自嗟惜。\n醉卧梅花影里，有何人相识。"
  ],
  [
    "好事近",
    "葛长庚",
    "何事雁来迟，独步秋园默默。\n莫恨桂花开尽，有菊花堪惜。\n回头顾影背斜阳，听西风萧瑟。\n无限诗情酒思，那早梅知得。"
  ],
  [
    "南乡子",
    "葛长庚",
    "夜月照千峰。\n影满荷池静袅风。\n明日今宵还感慨，梧桐。\n叶叶随云扬碧空。\n聚散与谁同。\n野鹤孤云有底踪。\n别处要知相忆处，无穷。\n总在青山夕照中。"
  ],
  [
    "南乡子",
    "葛长庚",
    "前度几相逢。\n此日游从乐不同。\n竹阁荷亭欢聚处，雍容。\n如在蓬莱第一宫。\n夜半月朦胧。\n秉烛东园风露中。\n明日匆匆还入浙，忡忡。\n却把音书寄远鸿。"
  ],
  [
    "霜天晓角",
    "葛长庚",
    "五羊安在。\n城市何曾改。\n十万人家阛阓，东亦海、西亦海。\n年年蒲涧会。\n地接蓬莱界。\n老树知他一剑，千山外、万山外。"
  ],
  [
    "柳梢青",
    "葛长庚",
    "一夜清寒，千红晓粲，春不曾知。\n细看如何，醉时西子，睡底杨妃。\n尽皆蜀种垂丝。\n晴日暖、薰成锦围。\n说与东风，也须爱惜，且莫吹飞。"
  ],
  [
    "柳梢青",
    "葛长庚",
    "鹤使南翔。\n词珍翰绮，谊暖情香。\n如在琼台，梦回初饮，月液云浆。\n风吹芦叶冥茫。\n夕照外、山高水长。\n遥想东楼，琪花玉树，梅影昏黄。"
  ],
  [
    "柳梢青",
    "葛长庚",
    "五马风流，销金帐暖，药玉船宽。\n放下荷囊，携来铜虎，又举熊幡。\n棠阴已接三山。\n此列郡、彼食大藩。\n柳雪萦旗，东风拦马，父老争看。"
  ],
  [
    "一剪梅・一翦梅",
    "葛长庚",
    "剑倚青天笛倚楼。\n云影悠悠。\n鹤影悠悠。\n好同携手上瀛洲。\n身在阎浮。\n业在阎浮。\n一段红云绿树愁。\n今也休休。\n古也休休。\n夕阳西去水东流。\n富又何求。\n贵又何求。"
  ],
  [
    "虞美人",
    "葛长庚",
    "苹花零乱秋亭暮。\n篱落江村路。\n棹歌摇曳钓船归。\n搅碎清风千顷、碧琉璃。\n山衔初月明疏柳。\n平野垂星斗。\n莫辞沈醉伴孤吟。\n他日江南江北、两关心。"
  ],
  [
    "阮郎归",
    "葛长庚",
    "淡烟凝翠锁寒芜。\n斜阳挂碧梧。\n沙头三两雁相呼。\n萧萧风卷芦。\n何处笛，一声孤。\n岸边人钓鱼。\n快帆一夜泊桐庐。\n问人沽酒无。"
  ],
  [
    "行香子",
    "葛长庚",
    "满洞苔钱。\n买断风烟。\n笑桃花流落晴川。\n石楼高处，夜夜啼猿。\n看二更云，三更月，四更天。\n细草如毡。\n独枕空拳。\n与山糜、野鹿同眠。\n残霞未散，淡雾沈绵。\n是晋时人，唐时洞，汉时仙。"
  ],
  [
    "卜算子",
    "葛长庚",
    "云散雨初晴，蝉噪林逾静。\n古寺敲钟暮掩门，灯映琉璃影。\n浩气镇长存，昨梦还重省。\n独倚阑干啸一声，毛发萧萧冷。"
  ],
  [
    "卜算子",
    "葛长庚",
    "古寺枕空山，楼上昏钟静。\n饥鼠偷灯尾蘸油，悄悄无人影。\n长剑匣中鸣，今古深思省。\n此夕行藏独倚楼，风雨凄凄冷。"
  ],
  [
    "卜算子",
    "葛长庚",
    "渔火海边明，烟锁千山静。\n独坐僧窗夜未央，寂寞孤灯影。\n感慨辄兴怀，往事无人省。\n江汉飘浮二十年，一枕西风冷。"
  ],
  [
    "鹧鸪天",
    "葛长庚",
    "雨过山花向晚香。\n烟丝空翠柳微茫。\n旧家丹灶何人葛，今日帘泉阿姥黄。\n犀角枕，象牙床。\n椰心织簟昼生凉。\n杯行无算何曾醉，不觉罗浮日月长。"
  ],
  [
    "鹧鸪天",
    "葛长庚",
    "西畔双松百尺长。\n当时亲自见刘王。\n山前今日莲花水，往者将军洗马塘。\n南粤路，汉宫墙。\n晚风历历说兴亡。\n摩挲东晋苍苔灶，细说仙翁炼药方。"
  ],
  [
    "鹧鸪天",
    "葛长庚",
    "翠幄张天见未曾。\n驼峰鹅掌出庖烹。\n醉酣浑是迷天地，但见尊前万点星。\n人似玉，酒如饧。\n果盘簇饤不知名。\n东风吹我三山下，如在神霄上帝庭。"
  ],
  [
    "蝶恋花",
    "葛长庚",
    "冷雨疏风凉漠漠。\n云去云来，万里秋阴薄。\n笑倚玉阑呼白鹤。\n烟笼素月青天角。\n竹影松声浑似昨。\n醉胆如天，谁道词源涸。\n满地苍苔霜叶落。\n今宵不饮何时乐。"
  ],
  [
    "蝶恋花",
    "葛长庚",
    "绿暗红稀春已暮。\n燕子衔泥，飞入谁家去。\n柳絮欲停风不住。\n杜鹃声里山无数。\n白马青衫无定据。\n好底林泉，信脚随缘寓。\n拼却此生心已许。\n一川风月聊为主。"
  ],
  [
    "蝶恋花",
    "葛长庚",
    "楼上风光都占断。\n楼下风光，还许诗人管。\n管领风光谁是伴。\n一堤杨柳开青眼。\n波面琉璃花影乱。\n玉笋持杯，画舸歌声颤。\n醉里寻春春不见。\n夕阳芳草连天远。"
  ],
  [
    "杨柳枝",
    "葛长庚",
    "碎梅花一断肠。\n送斜阳。\n风烟缥缈月微茫。\n又昏黄。\n平野寒芜何处断，接天长。\n短篱浅水橘青黄。\n度清香。"
  ],
  [
    "长相思",
    "刘克庄",
    "寒相催。\n暖相催。\n催了开时催谢时。\n丁宁花放迟。\n角声吹。\n笛声吹。\n吹了南枝吹北枝。\n明朝成雪飞。"
  ],
  [
    "长相思",
    "刘克庄",
    "朝有时。\n暮有时。\n潮水犹知日两回。\n人生长别离。\n来有时。\n去有时。\n燕子犹知社後归。\n君行无定期。"
  ],
  [
    "长相思",
    "刘克庄",
    "风萧萧。\n雨萧萧。\n相送津亭折柳条。\n春愁不自聊。\n烟迢迢。\n水迢迢。\n准拟江边驻画桡。\n舟人频报潮。"
  ],
  [
    "长相思",
    "刘克庄",
    "烟凄凄。\n草凄凄。\n野火原头烧断碑。\n不知名姓谁。\n印累累。\n冢累累。\n千万人中几个归。\n荣华朝露晞。"
  ],
  [
    "长相思",
    "刘克庄",
    "劝一杯。\n复一杯。\n短锸相随死便埋。\n英雄安在哉。\n眉不开。\n怀不开。\n幸有江边旧钓台。\n拂衣归去来。"
  ],
  [
    "昭君怨",
    "刘克庄",
    "曾看洛阳旧谱。\n只许姚黄独步。\n若比广陵花。\n太亏他。\n旧日王侯园圃。\n今日荆榛孤兔。\n君莫说中州。\n怕花愁。"
  ],
  [
    "昭君怨",
    "刘克庄",
    "后土宫中标韵。\n天上人间一本。\n道号玉真妃。\n字琼姬。\n我与花曾半面。\n流落天涯重见。\n莫把玉箫吹。\n怕惊飞。"
  ],
  [
    "昭君怨",
    "刘克庄",
    "一个恰雷州住。\n一个又廉州去。\n名姓在金瓯。\n不如休。\n昨日沙堤行马。\n今日都门飘瓦。\n君莫上长竿。\n下来难。"
  ],
  [
    "生查子",
    "刘克庄",
    "繁灯夺霁华。\n戏鼓侵明发。\n物色旧时同，情味中年别。\n浅画镜中眉，深拜楼西月。\n人散市声收，渐入愁时节。"
  ],
  [
    "探春令",
    "蒋捷",
    "玉窗蝇字记春寒，满茸丝红处。\n画翠鸳、双展金蜩翅。\n未抵我、愁红腻。\n芳心一点天涯去。\n絮蒙蒙遮住。\n旧对花、弹阮纤琼指。\n为粉靥、空弹泪。"
  ],
  [
    "秋夜雨",
    "蒋捷",
    "黄云水驿秋笳噎。\n吹人双鬓如雪。\n愁多无奈处，谩碎把、寒花轻绝。\n红云转入香心里，夜渐深、人语初歇。\n此际愁更别。\n雁落影、西窗斜月。"
  ],
  [
    "秋夜雨",
    "蒋捷",
    "金衣露湿莺喉噎。\n春情不解分雪。\n宝筝弦断尽，但万缕、闲愁难绝。\n长红小白谁亭馆，过禁烟、弹指芳歇。\n今夜休要别。\n且醉宿、缃桃花月。"
  ],
  [
    "秋夜雨",
    "蒋捷",
    "髹车转急风如噎。\n冰丝松藕新雪。\n有人凉满袖，怕汗湿、红梢犹绝。\n三更梦断敲荷雨，细听来、疏点还歇。\n茉莉标致别。\n占断了、纱厨香月。"
  ],
  [
    "秋夜雨",
    "蒋捷",
    "红麟不暖瓶笙噎。\n炉灰一片晴雪。\n醉无香嗅醒，但手把、新橙闲绝。\n更深冻损梅花也，听画堂、箫鼓方歇。\n想是天气别。\n豫借与、春风三月。"
  ],
  [
    "少年游",
    "蒋捷",
    "梨边风紧雪难晴。\n千点照溪明。\n吹絮窗低，唾茸窗小，人隔翠阴行。\n而今白鸟横飞处，烟树渺乡城。\n两袖春寒，一襟春恨，斜日淡无情。"
  ],
  [
    "少年游",
    "蒋捷",
    "枫林红透晚烟青。\n客思满鸥汀。\n二十年来，无家种竹，犹借竹为名。\n春风未了秋风到，老去万缘轻。\n只把平生，闲吟闲咏，谱作棹歌声。"
  ],
  [
    "柳梢青",
    "蒋捷",
    "学唱新腔。\n秋千架上，钗股敲双。\n柳雨花风，翠松裙褶，红腻鞋帮。\n归来门掩银釭。\n淡月里、疏钟渐撞。\n娇欲人扶，醉嫌人问，斜倚楼窗。"
  ],
  [
    "霜天晓角",
    "蒋捷",
    "人影窗纱。\n是谁来折花。\n折则从他折去，知折去、向谁家。\n檐牙。\n枝最佳。\n折时高折些。\n说与折花人道，须插向、鬓边斜。"
  ],
  [
    "西江月",
    "陈德武",
    "山拱罗城四面，柳营横接江东。\n十年前事影随风。\n今日宛如春梦。\n天下几多邮驿，人生到处飘蓬。\n丹霞楼上再相逢。\n横笛为君三弄。"
  ],
  [
    "西江月",
    "陈德武",
    "时序去如流矢，人生宛如飞蓬。\n石湾江上又逢冬。\n且喜一场初动。\n但见堪舆杳杳，更连山水重重。\n凄凉云物雨蒙蒙。\n惟足睡中归梦。"
  ],
  [
    "百字谣・念奴娇",
    "陈德武",
    "晚临湘浦，忆鲛人、曾许泪珠绡帕。\n盥掬空明和月待，宫锁水晶深夜。\n跃壁初圆，浮金不定，敌眼寒光射。\n水心龙镜，喜来翻不成把。\n最恨对面娥，舞霓裳掌上，（缺词文）"
  ],
  [
    "百字谣・念奴娇",
    "陈德武",
    "（缺词文）"
  ],
  [
    "西江月",
    "陈德武",
    "凤舞汉阳月丽，龙吟汉水波飞。\n行云何事驻天涯。\n横玉危阑四倚。\n问岳阳三度後，看尘世几番棋。\n鹤群何处未归来。\n冷落吴头楚尾。"
  ],
  [
    "西江月",
    "陈德武",
    "为问云间滕六，天工何事依违。\n冬时三白不时为。\n今日驾言春瑞。\n瘦损穷彭泽柳，禁持杀傅岩梅。\n仁风反掌霁天威。\n都做一江流水。"
  ],
  [
    "西江月",
    "陈德武",
    "疏散履穿东郭，流离马没蓝关。\n瓜洲谁问卧袁安。\n孤负新年月半。\n铁瓮成银瓮出，金山做玉山看。\n无知儿女不知寒。\n冰箸掌中争看。"
  ],
  [
    "西江月",
    "陈德武",
    "压雪江山亦老，迎春草木俱新。\n雪销春去逐飞轮。\n谁识静中机运。\n浊浊坝头泥土，攘攘市上风尘。\n为何不住往来人。\n都被利名淘尽。"
  ],
  [
    "西江月",
    "陈德武",
    "有信江头春色，无凭天上浮云。\n白衣苍狗又何频。\n岂是随风情性。\n法受三千谪路，翻成万里思亲。\n瓜洲中道不逢人。\n谁寄江南春信。"
  ],
  [
    "醉春风",
    "陈德武",
    "推枕床羞下。\n临鸾眉不画。\n妒深谁复白圭瑕。\n怕怕怕。\n飞燕班姬，昭君延寿，孰知淫雅。\n背倚荼縻架。\n泪满鲛绡帕。\n白头吟断怨琵琶。\n罢罢罢。\n采柏卖珠，牵萝补屋，顺天生化。"
  ],
  [
    "浣溪沙",
    "陈德武",
    "庭院深沈绝俗埃。\n绿苔因雨上层阶。\n画帘低卷燕归来。\n月似有情中夜入，花何无语向人开。\n谩劳飞梦到天台。"
  ],
  [
    "西江月",
    "陈德武",
    "时序去如流水，功名冷似寒灰。\n尽教江庾赋多才。\n一刻千金难买。\n客里月圆月缺，尊前花落花开。\n春来何处带愁来。\n春去此愁还在。"
  ],
  [
    "蝶恋花",
    "陈德武",
    "昨夜狂风今日雨。\n风雨相催，断送春归去。\n万计千方留不住。\n春归毕竟归何处。\n好鸟如歌花解舞。\n花鸟无情，也诉离愁苦。\n流水落花芳草渡。\n明年好记归时落。"
  ],
  [
    "浣溪沙",
    "陈德武",
    "月落桐梢杜宇啼。\n云埋芳树鹧鸪飞。\n夜阑分作送春诗。\n山上安山经几载，口中添口又何时。\n相思一曲诉伊谁。"
  ],
  [
    "清平乐",
    "陈德武",
    "娥眉淡伫。\n未约心先许。\n坐待不来来又去。\n直到碧窗深处。\n雨云偏妒妖娇。\n几孤三五良宵。\n要见残妆新画，多应暮暮朝朝。"
  ],
  [
    "清平乐",
    "陈德武",
    "天孙自织。\n经纬天南北。\n明月楼台高百尺。\n玉手昔曾亲摘。\n种榆人去何年。\n乘槎偶认张骞。\n报道秋期近也，好将巧思相传。"
  ],
  [
    "清平乐",
    "陈德武",
    "呼来吸去。\n毕竟为谁主。\n软力慢扶花柳舞。\n禁不住颠狂处。\n等闲天易凉炎。\n每教人爱人嫌。\n最是相思病起，呼儿紧下珠帘。"
  ],
  [
    "清平乐",
    "陈德武",
    "丝丝线线。\n惹起云根燕。\n万里江山春欲遍。\n多在梨花庭院。\n经旬一见通宵。\n恍如身在蓝桥。\n记与巫山神女，不禁暮暮朝朝。"
  ],
  [
    "清平乐",
    "陈德武",
    "随风情性。\n聚散元无定。\n雨过黄昏收拾尽。\n送出月明花影。\n谁言出岫无心。\n腾腾飞上巫岑。\n梦断不知何处，玉人鬓上斜簪。"
  ],
  [
    "清平乐",
    "陈德武",
    "娇声娇语。\n却似深闺女。\n三叠琴心音一缕。\n躲在绿阴深处。\n此音宁与人知。\n此身不与人欺。\n薄暮背将斜月，噤声飞上高枝。"
  ],
  [
    "清平乐",
    "陈德武",
    "三三两两。\n夜夜教人想。\n偷入霜绡斜隙帐。\n直到珊瑚枕上。\n玉人梦绕江南。\n输他一饷肥甘。\n莫恨我心儿毒，只因你口儿馋。"
  ],
  [
    "清平乐",
    "陈德武",
    "轻姿傅粉。\n学得偷香俊。\n百紫千红人未问。\n先与芳心折损。\n一生天赋风流。\n不知节去蜂愁。\n堪笑庄周老子，将身梦里追游。"
  ],
  [
    "清平乐",
    "陈德武",
    "黄梅雨住。\n青草池塘暮。\n轻许天然乐两部。\n遥想周郎不顾。\n生憎利口喃喃。\n凭谁井塞泥缄。\n最是玉人枕上，几回梦断江南。"
  ],
  [
    "清平乐",
    "陈德武",
    "星星散散。\n绕地无人管。\n一点寒光虽有烂。\n飞不到河西畔。\n画堂花暗银釭。\n井阑添个双双。\n欲照相思两字，藉风扶过虚窗。"
  ],
  [
    "清平乐",
    "陈德武",
    "啾啾唧唧。\n夜夜鸣东壁。\n如诉如歌如涕泣。\n乱我离怀似织。\n画堂帘幕沈深。\n美人睡稳香衾。\n懒妇知眠到晓，尔虫枉自劳心。"
  ],
  [
    "醉春风",
    "陈德武",
    "陌上轮蹄满。\n花间蜂蝶乱，画帘低卷对南山。\n□□□。\n轻暖轻寒，乍晴乍雨，风流云散。\n罗袖伤春晚。\n纨扇惊秋换。\n谁将白雪污青鬟。\n懒懒懒。\n金星笙歌，茅檐风月，悲欢相伴。"
  ],
  [
    "忆秦娥",
    "陈德武",
    "疏帘揭。\n云端仰见娟娟月。\n娟娟月。\n不应何恨，照人离别。\n闭门独睡空愁绝。\n娥梦里低低说。\n低低说。\n悲欢离合，阴晴圆缺。"
  ],
  [
    "踏莎行",
    "陈德武",
    "雾失南楼，云低东阁。\n枝头不见南飞鹊。\n娥何事太多情，今宵故误年时约。\n天易阴晴，人多哀乐。\n从来此事难凭度。\n匆匆又是隔年期，且烧银烛酬高酌。"
  ],
  [
    "一翦梅",
    "陈德武",
    "新酒初香菊半含。\n月也三三。\n日也三三。\n登高已约上崭岩。\n世事相担。\n风雨相担。\n头上茱萸颠倒簪。\n身在河南。\n心在江南。\n渊明何日解征骖。\n俯也何惭。\n仰也何惭。"
  ],
  [
    "鹧鸪天",
    "陈德武",
    "三径芳根自不群。\n每於霜後播清芳。\n枝头蛱蝶如羞见，篱外征鸿不可闻。\n情脉脉，思纷纷。\n绕窗吟咏理馀薰。\n卷帘人在西风里，知是新来瘦几分。"
  ],
  [
    "踏莎行",
    "陈德武",
    "声迹随风，浪痕如霰。\n蓝桥路远无由见。\n黄昏肠断倚阑时，看看数尽南飞雁。\n日理丝机，宵拈针线。\n春秋不管莺和燕。\n欲将心事诉佳期，回文直上金銮殿。"
  ],
  [
    "踏莎行",
    "陈德武",
    "梅压宫妆，柳横眉黛。\n都将留得春光在。\n弄琴台上忽相逢，吹箫月下曾相待。\n海燕春归，江鸿秋迈。\n到头总是恩和爱。\n佳期约在白云间，一团和气春如海。"
  ],
  [
    "风入松",
    "刘克庄",
    "橐泉梦断夜初长。\n别馆凄凉。\n细思二十年前事，叹人琴、已矣俱亡。\n改尽潘郎鬓发，消残荀令衣香。\n多年布被冷如霜。\n到处同床。\n箫声一去无消息，但回首、天海茫茫。\n旧日风烟草树，而今总断人肠。"
  ],
  [
    "风入松",
    "刘克庄",
    "归鞍尚欲小徘徊。\n逆境难排。\n人言酒是消忧物，奈病馀、孤负金罍。\n萧瑟捣衣时候，凄凉鼓缶情怀。\n远林摇落晚风哀。\n野店犹开。\n多情惟是灯前影，伴此翁、同去同来。\n逆旅主人相问，今回老似前回。"
  ],
  [
    "风入松",
    "刘克庄",
    "残更难睚抵年长。\n晓月凄凉。\n芙蓉院落深深闭，叹芳卿、今在今亡。\n绝笔无求凰曲，痴心有返魂香。\n起来休镊鬓边霜。\n半被堆床。\n定归兜率蓬莱去，奈人间、无路茫茫。\n缘断漫三弹指，忧来欲九回肠。"
  ],
  [
    "风入松",
    "刘克庄",
    "攀翻宰树暂徘徊。\n草草安排。\n昔人徒步陈鸡絮，愧公家、仆马觥罍。\n华表旧愁满目，黄粱残梦伤怀。\n欲将庄列等欢哀。\n对卷慵开。\n凭高指点虚无路，问何年、辽鹤归来。\n宿酒得风渐解，小舆待月同回。"
  ],
  [
    "临江仙",
    "刘克庄",
    "玉笛钿车当日事，东涂西抹都曾。\n等闲曲子压和凝。\n纵游非草草，已醉强惺惺。\n今向三家村送老，身如罢讲吴僧。\n高楼百尺不须登。\n半炉烧叶火，一盏勘书灯。"
  ],
  [
    "临江仙",
    "刘克庄",
    "落魄长官江海客，少豪万里寻春。\n而今樵悴向溪滨。\n断无觞咏兴，惟有簿书尘。\n手插海棠三百本，等闲妆点芳辰。\n他年绛雪映红云。\n丁宁风与月，记取种花人。"
  ],
  [
    "临江仙",
    "刘克庄",
    "去岁越王台上饮，席间二客如龙。\n凭高吊古壮怀同。\n马嘶千嶂暮，乐奏半天中。\n今岁三家村市里，故人各自西东。\n菊花时节酒樽空。\n可怜双雪鬓，禁得几秋风。"
  ],
  [
    "临江仙",
    "刘克庄",
    "不见仙湖能几日，尘沙变尽形容。\n夜来月冷露华浓。\n都忘茅屋下，但记画船中。\n两岸绿阴犹未合，更须补竹添松。\n最怜几树木芙蓉。\n手栽才数尺，别後为谁红。"
  ],
  [
    "浪淘沙",
    "刘克庄",
    "去岁诣公车。\n天语勤渠。\n绛纱玉斧照寒儒。\n恰似昔人曾梦到，帝所清都。\n骨相太清臞。\n谪堕须臾。\n今年黄敕换称呼。\n只为此翁霜鬓秃，老不中书。"
  ],
  [
    "浪淘沙",
    "刘克庄",
    "早岁类寒蛩。\n晚节遭逢。\n曾开黄卷侍重瞳。\n归去青藜光照窗，阶药翻红。\n出昼颇匆匆。\n主眷犹浓。\n除官全似紫阳翁。\n换个新衔头面改，又似包公。"
  ],
  [
    "浪淘沙",
    "刘克庄",
    "纸帐素屏遮。\n全似僧家。\n无端霜月闯窗纱。\n唤起玉关征戍梦，几叠寒笳。\n岁晚客天涯。\n短发苍华。\n今年衰似去年些。\n诗酒新来俱倚阁，孤负梅花。"
  ],
  [
    "浪淘沙",
    "刘克庄",
    "叠嶂碧周遮。\n游子思家。\n掩藏白发赖乌纱。\n落日倚楼千万恨，社鼓城笳。\n老去淡生涯。\n虚掷年华。\n腊茶盂子太清些。\n待得痴儿公事毕，谢了梅花。"
  ],
  [
    "浪淘沙",
    "刘克庄",
    "目力已茫茫。\n缝菊为囊。\n论衡何必帐中藏。\n却爱素馨清鼻观，采伴禅床。\n风露送新凉。\n山麝开房。\n旋吹银烛闭华堂。\n无奈纱厨遮不住，一地闻香。"
  ],
  [
    "凤凰阁",
    "刘克庄",
    "元规端委，得似幼舆丘壑。\n人言此辈宜高阁。\n几载种天随菊，采庞公药。\n龙尾道、难安汗脚。\n浮荣菌蕣，选甚庶官从橐。\n对床句、子真佳作。\n安用羡伊结驷，叹侬罗雀。\n呼便了、沽来共酌。"
  ],
  [
    "法驾导引",
    "刘克庄",
    "樵柯烂，丹灶熟，一跳出红尘。\n斗紫一双龙奋贽，帝青九万里为程。\n赤脚踏层云。\n鞭鸾上，骑麟下，彷佛睹。\n洒马鬃泉苏赤地，翻蟾滴水涨沧溟。\n笑杀懵仙人。"
  ],
  [
    "一翦梅",
    "刘克庄",
    "陌上行人怪府公。\n还是诗穷。\n还是文穷。\n下车上马太匆匆。\n来是春风。\n去是秋风。\n阶衔免得带兵农。\n嬉到昏钟。\n睡到斋钟。\n不消提岳与知宫。\n唤作山翁。\n唤作溪翁。"
  ],
  [
    "一翦梅",
    "刘克庄",
    "束缊宵行十里强。\n挑得诗囊。\n抛了衣囊。\n天寒路滑马蹄僵。\n元是王郎。\n来送刘郎。\n酒酣耳热说文章。\n惊倒邻墙。\n推倒胡床。\n旁观拍手笑疏狂。\n疏又何妨。\n狂又何妨。"
  ],
  [
    "踏莎行",
    "刘克庄",
    "日月跳丸，光阴脱兔。\n登临不用深怀古。\n向来吹帽插花人，尽随残照西风去。\n老矣征衫，飘然客路。\n炊烟三两人家住。\n欲携斗酒答秋光，山深无觅黄花处。"
  ],
  [
    "踏莎行",
    "刘克庄",
    "驱鹊营桥，呼蟾出海，朝朝暮暮遥相望。\n谁知风雨此时来，银河便有些波浪。\n玉兔迷离，金鸡嘲晰，二星无语空惆怅。\n元来上界也多魔，天孙长怨牵牛旷。"
  ],
  [
    "玉楼春",
    "刘克庄",
    "年年跃马长安市。\n客舍似家家似寄。\n青钱换酒日无何，红烛呼庐宵不寐。\n易挑锦妇机中字。\n难得玉人心下事。\n男儿西北有神州，莫滴水西桥畔泪。"
  ],
  [
    "鹊桥仙",
    "刘克庄",
    "金风淅淅，银河淡淡，长少群贤毕会。\n平生心事曲生知，怪此夕、惺惺相对。\n玄花生眼，新霜点鬓，不肯遮藏老态。\n人间何处有仙方，擘划得、二三百岁。"
  ],
  [
    "鹊桥仙",
    "刘克庄",
    "御屏录了，冰衔换了，酷似香山居士。\n草堂丹灶莫留他，且领取、忠州刺史。\n移来芳树，摘来珍果，压尽来禽青李。\n三千年一荐金盘，又不是、玄都栽底。"
  ],
  [
    "鹊桥仙",
    "刘克庄",
    "阁中芸冷，观中桃谢，谁问贞元朝士。\n吾宗一句好书绅，但记取、毋污青史。\n不交平勃，不游田窦，也不朋他牛李。\n平章此去似何人，似洛社、戴花舞底。"
  ],
  [
    "鹊桥仙",
    "刘克庄",
    "出通明殿，入耆英社，谁似侍郎洪福。\n掌中元自有三珠，更检校、诸孙夜读。\n管他莱相，管他鹤相，留我本来面目。\n希夷一枕未曾醒，笑人世，几回翻局。"
  ],
  [
    "鹊桥仙",
    "刘克庄",
    "俱登瀛馆，俱还洛社，各自健如黄犊。\n不消外监与留台，也不要、嵩山崇福。\n我如原父，君如贡父，且把汉书重读。\n韩公当局等闲过，又看到、温公当局。"
  ],
  [
    "鹊桥仙",
    "刘克庄",
    "去年无麦，今年多稼，尽是君侯心地。\n向来寺寺总拘桩，今有不拘桩底寺。\n省仓展日，米场镌价，万落千村蒙惠。\n更将补纳放宽些，便是个、西京循史。"
  ],
  [
    "鹊桥仙",
    "刘克庄",
    "香芸辟蠹，青藜烛阁，天上宝书万轴。\n前回读得未精详，更罚走、一遭重读。\n松风如故，丹炉如故，坐阅人间陵谷。\n回头调戏窃桃儿，且宁耐、等他桃熟。"
  ],
  [
    "鹊桥仙",
    "刘克庄",
    "有时块坐，有时扶起，门外草深三尺。\n山禽肯唤我为哥，句句道、哥行不得。\n此儿害跛，群儿拍手，次第加公九锡。\n不消长尘短辕车，但乞取、一枝鹤膝。"
  ],
  [
    "鹊桥仙",
    "刘克庄",
    "女孙笄珥，男孙袍笏，少长今朝咸集。\n且留晚节伴寒香，莫要似、春华性急。\n大招吟了，巫咸下了，未爱修门重入。\n我侬不做佛漳闽，免大雪、庭中呆立。"
  ],
  [
    "鹊桥仙",
    "刘克庄",
    "一封奏御，九重知己，不假吹嘘送上。\n从今稳稳到蓬莱，三万里、没些风浪。\n臣年虽老，臣卿尚少，一片丹心葵向。\n何须远比马宾王，且做取、本朝种放。"
  ],
  [
    "鹊桥仙",
    "刘克庄",
    "我如龚胜，君如龚舍，拂袖同归乡里。\n共骑竹马有谁存，总唤入、耆英社里。\n苍华尚黑，黄婆方旺，争问翁年今几。\n一门两个老人星，直看见、孙儿生子。"
  ],
  [
    "鹊桥仙",
    "刘克庄",
    "蒲鞭渐弛，筒渐少，安用知他帘外。\n从今也莫察渊鱼，做到不忍欺田地。\n四民香火，五营笳吹，来献一杯寿水。\n大家赞祝太夫人，长伴取、鲁侯燕喜。"
  ],
  [
    "柳梢青",
    "刘克庄",
    "申白苛留。\n绮园浪出，老不知羞。\n输与先生，一枝鹤膝，一领羊裘。\n便教赐履营丘。\n争似把、渔竿到头。\n冷落磻溪，张皇牧野，著甚来由。"
  ],
  [
    "鹧鸪天",
    "刘克庄",
    "前度看花白发郎。\n平生痼疾是清狂。\n幸然无事污青史，省得教人奏赤章。\n游侠窟，少年场。\n输他群谢与诸王。\n居人不识庚桑楚，弟子谁从魏伯阳。"
  ],
  [
    "鹧鸪天",
    "刘克庄",
    "诗变齐梁体已浇。\n香奁新制出唐朝。\n纷纷竞奏桑间曲，寂寂谁知爨下焦。\n挥彩笔，展红绡。\n十分峭措称妖娆。\n可怜才子如公瑾，未有佳人敌小乔。"
  ],
  [
    "卜算子",
    "刘克庄",
    "尽是手成持，合得天饶借。\n风雨於花有底雠，著意相陵藉。\n做暖逼教开，做冷催教谢。\n不负明年花下人，只负栽花者。"
  ],
  [
    "卜算子",
    "刘克庄",
    "片片蝶衣轻，点点猩红小。\n道是天公不惜花，百种千般巧。\n朝见树头繁，暮见枝头少。\n道是天公果惜花，雨洗风吹了。"
  ],
  [
    "卜算子",
    "刘克庄",
    "乱似盎中丝，密似风中絮。\n行遍茫茫禹迹来，底是无愁处。\n好客挽难留，俗事推难去。\n惟有翻身入醉乡，愁欲来无路。"
  ],
  [
    "卜算子",
    "刘克庄",
    "开阁广延贤，负扆勤求旧。\n应念南宫老舍人，闲袖丝纶手。\n两制必当仁，五福无过寿。\n且喜新年不要□，天要开元祐。"
  ],
  [
    "卜算子",
    "刘克庄",
    "东圳宁馨儿，南国循良守。\n先把炉熏祝帝尧，次祝君侯寿。\n广致米商船，多酿兵厨酒。\n客有须眉似盖延，许至华堂否。"
  ],
  [
    "卜算子",
    "刘克庄",
    "已怪社愆期，尚喜巢如故。\n过了清明未肯来，莫被春寒误。\n常傍画檐飞，忽委空梁去。\n忘却王家与谢家，别有衔泥处。"
  ],
  [
    "卜算子",
    "刘克庄",
    "老圃献花来，异域移根至。\n相对炎官火伞中，便有清凉意。\n淡薄古梳妆，娴雅仙标致。\n欲起涪翁再品花，压了山矾弟。"
  ],
  [
    "朝天子",
    "刘克庄",
    "宿雨频飘洒。\n欢喜西畴耕者。\n终朝连夜。\n有珠玑鸣瓦。\n渐白水、青秧鸥鹭下。\n老学种花兼学稼。\n心两挂。\n这几树、海棠休也。"
  ],
  [
    "清平乐",
    "刘克庄",
    "纤云扫迹。\n万顷玻璃色。\n醉跨玉龙游八极。\n历历天青海碧。\n水晶宫殿飘香。\n群仙方按霓裳。\n消得几多风露，变教人世清凉。"
  ],
  [
    "清平乐",
    "刘克庄",
    "风高浪快。\n万里骑蟾背。\n曾识姮娥真体态。\n素面元无粉黛。\n身游银阙珠宫。\n俯看积气蒙蒙。\n醉里偶摇桂树，人间唤作凉风。"
  ],
  [
    "清平乐",
    "刘克庄",
    "宫腰束素。\n只怕能轻举。\n好筑避风台护取。\n莫遣惊鸿飞去。\n一团香玉温柔。\n笑颦俱有风流。\n贪与萧郎眉语，不知舞错伊州。"
  ],
  [
    "清平乐",
    "刘克庄",
    "休弹别鹤。\n泪与弦俱落。\n欢事中年如水薄。\n怀抱那堪作恶。\n昨宵月露高楼。\n今朝烟雨孤舟。\n除是无身方了，有身长有闲愁。"
  ],
  [
    "清平乐",
    "刘克庄",
    "冰轮万里。\n云卷天如洗。\n先向海山生大士。\n却诞卯金之子。\n冰盆荔子堪尝。\n胆瓶茉莉尤香。\n震旦人人炎热，补陀夜夜清凉。"
  ],
  [
    "清平乐",
    "刘克庄",
    "人间喘汗。\n无计翻银汉。\n有个至人来震旦。\n宴坐补陀岩畔。\n吾闻福寿难量。\n待看海底生桑。\n乞取净瓶一滴，普教大地清凉。"
  ],
  [
    "好事近",
    "刘克庄",
    "老不计生朝，惭愧阿连书尺。\n雪鬓霜髭不管，管眼腰黄赤。\n待将心事自笺天，莫费子公力。\n乞赐先生处士，换一张黄敕。"
  ],
  [
    "菩萨蛮",
    "刘克庄",
    "小鬟解事高烧烛。\n群花围绕樗蒲局。\n道是五陵儿。\n风骚满肚皮。\n玉鞭鞭玉马。\n戏走章台下。\n笑杀灞桥翁。\n骑驴风雪中。"
  ],
  [
    "忆秦娥",
    "刘克庄",
    "游人绝。\n绿阴满野芳菲歇。\n芳菲歇。\n养蚕天气，采茶时节。\n枝头杜宇啼成血。\n陌头杨柳吹成雪。\n吹成雪。\n淡烟微雨，江南三月。"
  ],
  [
    "忆秦娥",
    "刘克庄",
    "修禊节。\n晋人风味终然别。\n终然别。\n当时宾主，至今清绝。\n等闲写就兰亭帖。\n岂知留与人闲说。\n人闲说。\n永和之岁，暮春之月。"
  ],
  [
    "忆秦娥",
    "刘克庄",
    "泥滑滑。\n一声声唤征鞍发。\n征鞍发。\n客亭杨柳，不禁攀折。\n荀郎衣上香初歇。\n萧郎心下书难说。\n书难说。\n霎时吹散，一生愁绝。"
  ],
  [
    "忆秦娥",
    "刘克庄",
    "春酲薄。\n梦中球马豪如昨。\n豪如昨。\n月明横笛，晓寒吹角。\n古来成败难描摸。\n而今却悔当时错。\n当时错。\n铁衣犹在，不堪重著。"
  ],
  [
    "忆秦娥",
    "刘克庄",
    "梅谢了。\n塞垣冻解鸿归早。\n鸿归早。\n凭伊问讯，大梁遗老。\n浙河西面边声悄。\n淮河北去炊烟少。\n炊烟少。\n宣和宫殿，冷烟衰草。"
  ],
  [
    "西江月",
    "刘克庄",
    "思邈方书去失，休文老病来攻。\n新年筋力太龙锺。\n腰似铁锚儿重。\n雅拜怎生搢笏，徐行也要扶筇。\n田翁邀饮不能从。\n难伴诸公上雍。"
  ],
  [
    "朝中措",
    "刘克庄",
    "恰为仙佛做生辰。\n公又绂麒麟。\n黑白几枰屡变，丹青百奏如新。\n都门饯底，洛中画底，莫是前身。\n虽老不扶灵寿，有时更上蒲轮。"
  ],
  [
    "朝中措",
    "刘克庄",
    "受持鼻祖五千言。\n留得谷神存。\n伴我赋诗茅屋，饶渠待诏金门。\n此翁岁晚，有书充栋，有酒盈樽。\n君看多花早落，孰如仙李蟠根。"
  ],
  [
    "朝中措",
    "刘克庄",
    "仙风道骨北山翁。\n万卷著胸中。\n涣若宦情冰释，作□醉面桃红。\n千林冻槁，一枝雪艳，消息先通。\n颜色□青精饭，姓名在碧纱笼。"
  ],
  [
    "朝中措",
    "刘克庄",
    "海天万顷碧玻璃。\n风露洗炎曦。\n鹦鹉绿毛导从，蟾□雪色追随。\n分明来处，补陀大士，先後同时。\n觅取善财童子，膝边要个孙儿。"
  ],
  [
    "思越人・朝天子",
    "程正同",
    "曾把隋珠抵鹊来。\n拓弓花下不虚开。\n醉馀戏把行人弹，堪笑齐王谩筑台。\n穿兔手，落雕材。\n狭斜衢路共徘徊。\n流星一点高飞处，笑坐金鞍歌落梅。"
  ],
  [
    "朝中措",
    "程正同",
    "少年不入利名场。\n花柳作家乡。\n一片由甲口觜，几多耍俏心肠。\n周郎学识，秦郎风度，柳七文章。\n聊借生绡一幅，与君写尽行藏。"
  ],
  [
    "临江仙",
    "阳枋",
    "乐意相关莺对语，春风遍满天涯。\n生香不断树交花。\n个中皆实理，何处是浮华。\n收敛回来还夜气，一轮明月千家。\n看梅休用隔窗纱。\n清光辉皎洁，疏影自横斜。"
  ],
  [
    "念奴娇",
    "阳枋",
    "白尽蒹葭，衰从蒲柳，我只松筠节。\n君民尧舜，老翁揩眼勋业。"
  ],
  [
    "玉楼春",
    "周端臣",
    "华堂帘幕飘香雾。\n一搦楚腰轻束素。\n翩跹舞态燕还惊，绰约妆容花尽妒。\n樽前谩咏高唐赋。\n巫峡云深留不住。\n重来花畔倚阑干，愁满阑干无倚处。"
  ],
  [
    "少年游",
    "周端臣",
    "四山烟霭未分明。\n宿雨破新晴。\n万顷湖光，一堤柳色，人在画图行。\n清明过了春无几，花事已飘零。\n莫待斜阳，便寻归棹，家隔两重城。"
  ],
  [
    "喜迁莺令・喜迁莺",
    "周端臣",
    "青嶂绕，翠堤斜。\n晴绮散馀霞。\n一湖春水碧无瑕。\n可惜画船遮。\n燕交飞，莺对语。\n风软香尘凝路。\n一年春事又扬花。\n诗酒□韶华。"
  ],
  [
    "减字木兰花",
    "赵福元",
    "吮煤弄笔。\n草圣寰中君第一。\n电脚摇光。\n骤雨旋风声满堂。\n豪厘巧辨。\n唤起羲之当北面。\n醉眼摩娑。\n错认书颠作酒颠。"
  ],
  [
    "鹧鸪天",
    "赵福元",
    "裙曳湘波六幅缣。\n风流体段总无嫌。\n歌翻檀口朱缨小，拍弄红牙玉笋纤。\n腔子里，字儿添。\n嘲撩风月性多般。\n憎声里金珠迸，惊起梁尘落无帘。"
  ],
  [
    "菩萨蛮",
    "李亿",
    "画楼酒醒春心悄。\n残月悠悠芳梦晓。\n娇汗浸低鬟。\n屏山云雨阑。\n香车河汉路。\n又是匆匆去。\n鸾扇护明妆。\n含情看绿杨。"
  ],
  [
    "蝶恋花",
    "冯取洽",
    "秋到双溪溪上树。\n叶叶凉声，未省来何许。\n尽拓溪楼窗与户。\n倚阑清夜窥河鼓。\n那得吟朋同此住。\n独对秋芳，欲寄花无处。\n杖履相从曾有语。\n未来先自愁君去。"
  ],
  [
    "西江月",
    "冯取洽",
    "老子齐头六十，新年第一今朝。\n放开怀抱不须焦。\n万事付之一笑。\n烟柳效颦翠敛，露桃献笑红妖。\n已拼行乐到元宵。\n尚可追随年少。"
  ],
  [
    "鹊桥仙",
    "赵以夫",
    "翠绡心事，红楼欢宴，深夜沈沈无暑。\n竹边荷外再相逢，又还是、浮云飞去。\n锦笺尚湿，珠香未歇，空惹闲愁千缕。\n寻思不似鹊桥人，犹自得、一年一度。"
  ],
  [
    "虞美人",
    "赵以夫",
    "天凉来傍荷花饮。\n携手看云锦。\n城头玉漏已三更。\n耳畔微闻新雁、几声声。\n兰膏影里春山秀。\n久立还成皱。\n酒阑天外月华流。\n我醉欲眠、卿且去来休。"
  ],
  [
    "虞美人",
    "赵以夫",
    "素娥冷淡愁无奈。\n小作施朱态。\n霓裾霞佩下瑶台。\n一朵绿云围绕、送春来。\n玄霜捣尽丹砂就。\n拼醉长生酒。\n羡君幽壑狎流年。\n把住西风长对、广寒仙。"
  ],
  [
    "荔枝香近・荔枝香",
    "赵以夫",
    "翡翠丛中，万点星球小。\n怪得鼻观香清，凉馆熏风透。\n冰盘快剥轻红，滑凝水晶皱。\n风姿，姑射仙人正年少。\n红尘一骑，曾博妃子笑。\n休比葡萄，也尽压江瑶倒。\n诗情放逸，更判琼浆和月酹。\n细度冰霜新调。"
  ],
  [
    "西江月",
    "赵以夫",
    "几点垂垂北斗，一床悄悄西风。\n山河天地点尘空。\n月殿蟾蜍欲动。\n舌本琼浆甘彻，鼻端玉蕊香通。\n棋边切莫笑衰翁。\n个里本来空洞。"
  ],
  [
    "一落索",
    "赵以夫",
    "露蕊香肌娇秀。\n燕脂微透。\n蕊宫仙子驾祥鸾，被风卷、霞衣皱。\n轻翦倩他红袖。\n簪来盈首。\n直须沈醉此花前，怕花到、明朝瘦。"
  ],
  [
    "青玉案",
    "赵以夫",
    "水亭横枕荷花浦。\n觉水面、香来去。\n亭上佳人云态度。\n天然娇韵，十分撋就，唱尽黄金缕。\n耳边低道清无暑。\n我欲卿卿卿且住。\n自笑风情衰几许。\n一床明月，五更残梦，不到阳台路。"
  ],
  [
    "小重山",
    "赵以夫",
    "一种分香自月宫。\n人间清绝处，小山丛。\n谁将仙米掷虚空。\n丹砂碎，糁遍碧云中。\n好是窦家风。\n年年秋色里，又香浓。\n风流全在主人翁。\n青青鬓，相映脸潮红。"
  ],
  [
    "谒金门",
    "赵以夫",
    "梅共雪。\n著个玉人三绝。\n醉倒醉乡无宝屑。\n照人些子月。\n催得花王先发。\n一曲阳春圆滑。\n疑是嵬坡留锦袜。\n至今香未歇。"
  ],
  [
    "谒金门",
    "郑觉斋",
    "秋夜永。\n叶叶梧桐霜冷。\n皓月窥人深院静。\n孤鸿窗外影。\n情是相思深井。\n恩是相思修绠。\n别後信音浑不定。\n银瓶何处引。"
  ],
  [
    "青玉案",
    "张榘",
    "西风乱叶溪桥树。\n秋在黄花羞涩处。\n满袖尘埃推不去。\n马蹄浓露，鸡声淡月，寂历荒村路。\n身名多被儒冠误。\n十载重来漫如许。\n且尽清樽公莫舞。\n六朝旧事，一江流水，万感天涯暮。"
  ],
  [
    "浪淘沙",
    "张榘",
    "风色转东南。\n翠拥层峦。\n杏花疏雨逗清寒。\n锺阜石城何处是，烟霭漫漫。\n行旆已西关。\n一霎时间。\n芳樽聊复挽馀欢。\n明日断魂分付与，万叠云山。"
  ],
  [
    "浪淘沙",
    "张榘",
    "雨过暮天南。\n高下青峦。\n小楼燕子话春寒。\n多少夕阳芳草地，雾掩烟漫。\n别恨正相关。\n心上眉间。\n离歌一曲间悲欢。\n後夜月明何处梦，锺阜容山。"
  ],
  [
    "西江月",
    "张榘",
    "春事三分之二，落花庭院轻寒。\n翠屏围梦宝熏残。\n窗外流莺声乱。\n睡起犹支雪腕，觉来慵整云鬟。\n闲拈乐府凭阑干。\n宿酒才醒一半。"
  ],
  [
    "虞美人",
    "张榘",
    "金炉就裙纹折。\n香烬低云月。\n玉钿黏唾上眉心。\n不似寿阳檐下、六花清。\n翠禽飞起南枝动。\n惊破西湖梦。\n仗谁为作水龙声。\n吹绽寒葩诗眼、为君青。"
  ],
  [
    "虞美人",
    "张榘",
    "小蛮才把鸳衾折。\n妆就梳横月。\n探梅不似旧年心。\n却爱窗前纸帐、十分清。\n朔风吹起寒云动。\n午寝都无梦。\n黄昏更被竹枝声。\n唤起醒醒相对、一灯青。"
  ],
  [
    "虞美人",
    "张榘",
    "龙香浅渍罗屏褶。\n睡思低眉月。\n闲愁闲闷不关心。\n心似窗前梅影、一般清。\n绣帏交掩流苏动。\n一觉华胥梦。\n枕山轻戛宝钗声。\n粉褪香腮零乱、鬓鸦青。"
  ],
  [
    "朝中措",
    "张榘",
    "谁云万事转头空。\n春寓不言中。\n底问垂杨在否，年年一度东风。\n凭高慨古，英雄亦泪，我辈情锺。\n事业正须老手，清吟留与山翁。"
  ],
  [
    "千秋岁",
    "张榘",
    "鹤城秋晓。\n又庆生朝到。\n人与月，年年好。\n黑头公相贵，膝下欢娱笑。\n君知否。\n个般福分人间少。\n塞上西风老。\n红入霜前枣。\n日日有，平安报。\n慈颜酡晕浅，一呷金杯小。\n香缭绕。\n寿星明处台星照。"
  ],
  [
    "青玉案",
    "张榘",
    "严城寂寞山缭绕。\n觉寒透、貂裘峭。\n云压江天风破晓。\n飞琼万顷，看来浑似，泽国芦花老。\n玉山不怕频频倒。\n要笔阵、纵横快挥扫。\n见说今年梅较早。\n笑将名胜，千锺万字，谁似邦侯好。"
  ],
  [
    "青玉案",
    "张榘",
    "少时贪看琼林绕。\n任马上、寒威峭。\n昨暮六花飞逗晓。\n拥衾慵起，鬓丝笼帽，顿觉年来老。\n朱阑翠竹枝枝倒。\n把玉、棱层趁风扫。\n楼上一樽须放早。\n同云收尽，红轮初上，对面狼峰好。"
  ],
  [
    "青玉案",
    "张榘",
    "龙香熏被罗屏绕。\n任窗外、风儿峭。\n鸳枕梦回鸡唱晓。\n丫鬟惊笑，琼枝低亚，错认梅花老。\n红炉兽炭装还倒。\n强梳洗、忙将黛眉扫。\n贪趁清欢争怕早。\n弓靴微湿，玉纤频袖，塑出狮儿好。"
  ],
  [
    "醉落魄・一斛珠",
    "张榘",
    "瑶姬妙格。\n冰姿微带霜痕拆。\n一般恼杀多情客。\n风弄横枝，残月半窗白。\n孤山仙种曾移得。\n结根久傍王猷宅。\n欲笺心事呼云翮。\n为报年芳，萍梗正南北。"
  ],
  [
    "好事近",
    "张榘",
    "素壁走龙蛇，难觅醉翁真迹。\n惟有断岗衰草，是几番经历。\n紫萸黄菊又西风，同作携壶客。\n清兴未阑归去，负晴空明月。"
  ],
  [
    "唐多令",
    "张榘",
    "斜日淡芜烟。\n重阳又一年。\n怅垂杨、几度飞绵。\n只把晴空山色看。\n多少恨、倩谁笺。\n沙霭暗中原。\n横戈谁夜眠。\n尽今宵、且醉花边。\n准拟来秋天气好，重把菊、嗅芳妍。"
  ],
  [
    "浪淘沙",
    "张榘",
    "春梦草茸茸。\n愁雨愁风。\n对花须拚酒频中。\n莫遣枝头银烛暗，辜负嫣红。\n推起簿书丛。\n何苦匆匆。\n悭吟却讶少陵公。\n天定为花开一笑，日上篱东。"
  ],
  [
    "浪淘沙",
    "张榘",
    "烟缕暗蒙茸。\n杨柳轻风。\n雨声多在夜窗中。\n春水渐生春事去，流尽残红。\n新笋绿丛丛。\n莺语匆匆。\n一樽同酹定林公。\n十里长松青未了，山北山东。"
  ],
  [
    "鹧鸪天",
    "张榘",
    "饱挹台城白露秋。\n又骑黄鹄上江州。\n恩波浩荡三千里，多少人家愿借留。\n□寿斝，菊香浮。\n姓名还喜到宸旒。\n片□□□□□□，□振□□□下流。"
  ],
  [
    "点绛唇",
    "宋自道",
    "山雨初晴，馀寒犹在东风软。\n满庭苔藓。\n青子无人见。\n好客不来，门外芳菲遍。\n难消遣。\n流莺声啭。\n坐看芭蕉展。"
  ],
  [
    "西江月",
    "宋自逊",
    "何敢笑人干禄，自知无分弹冠。\n只将贫贱博清闲。\n留取书遮老眼。\n世上风波任险，门前路径须宽。\n心无妄想梦魂安。\n万事鹤长凫短。"
  ],
  [
    "隔浦莲・隔浦莲近拍",
    "黄载",
    "瑶妃香透袜冷。\n伫立青铜镜。\n玉骨清无汗，亭亭碧波千顷。\n云水摇扇影。\n炎天永。\n一国清凉境。\n晚妆靓。\n微酣不语，风流幽恨谁省。\n沙鸥少事，看到睡鸳双醒。\n兰棹歌遥隔浦应。\n催暝。\n藕丝萦断归艇。"
  ],
  [
    "谒金门",
    "王平子",
    "书一纸。\n小砑吴笺香细。\n读到别来心下事。\n蹙残眉上翠。\n怕落傍人眼底。\n握向抹胸儿里。\n针线不忺收拾起。\n和衣和闷睡。"
  ],
  [
    "南乡子",
    "吴淇",
    "十日借春留。\n芍药荼䕷不解愁。\n检点笙歌催酿酒，西州。\n有谪仙人烂熳游。\n白鹭自芳洲。\n咫尺红云最上头。\n万古沧江波不尽，风流。\n谁似监州旧姓牟。"
  ],
  [
    "清平乐",
    "赵汝迕",
    "初莺细雨。\n杨柳低愁缕。\n烟浦花桥如梦里。\n犹记倚楼别语。\n小屏依旧围香。\n恨抛薄醉残妆。\n判却寸心双泪，为他花月凄凉。"
  ],
  [
    "好事近",
    "楼采",
    "人去玉屏间，逗晓柳丝风急。\n帘外杏花细雨，春红愁湿。\n单衣初试麴尘罗，中酒病无力。\n应是绣床慵困，倚秋千斜立。"
  ],
  [
    "玉楼春",
    "楼采",
    "东风破晓寒成阵。\n曲锁沈香簧语嫩。\n凤钗敲枕玉声圆，罗袖拂屏金缕褪。\n云头雁影占来信。\n歌底眉尖萦浅晕。\n淡烟疏柳一帘春，细雨遥山千叠恨。"
  ],
  [
    "失调名",
    "楼采",
    "珠蹙花舆，翠翻莲额。"
  ],
  [
    "失调名",
    "楼采",
    "汗粉难融，袖香新窃。"
  ],
  [
    "好事近",
    "雷应春",
    "梅片作团飞，雨外柳丝金湿。\n客子短篷无据，倚长风挂席。\n回头流水小桥东，烟扫画楼出。\n楼上有人凝伫，似旧家曾识。"
  ],
  [
    "西江月",
    "包荣父",
    "雅意浯亭宽碧，何心禁路宽华。\n芝兰玉树侍臣家。\n一段洛滨图画。\n庆事两年亲见，今年福寿堪夸。\n更从头上人添些。\n却是八千岁也。"
  ],
  [
    "玉楼春",
    "刘清夫",
    "柳梢绿小眉如印。\n乍暖还寒犹未定。\n惜花长是为花愁，酒却嫌添酒病。\n蝇头蜗角都休竞。\n万古豪华同一尽。\n东君晓夜促归期，三十六番花递信。"
  ],
  [
    "江城子",
    "李好古1",
    "从来难翦是离愁。\n这些愁。\n几时休。\n才趁风樯，千里到扬州。\n见说苍茫云海外，天杳杳，水愁愁。\n男儿三十敞貂裘。\n强追游。\n梦魂羞。\n可解筹边，谈笑觅封侯。\n休傍塞垣酾酒去，伤望眼，怕层楼。"
  ],
  [
    "江城子",
    "李好古1",
    "平沙浅草接天长。\n路茫茫。\n几兴亡。\n昨夜波声，洗岸骨如霜。\n千古英雄成底事，徒感慨，谩悲凉。\n少年有意伏中行。\n馘名王。\n扫沙场。\n击楫中流，曾记泪沾裳。\n欲上《治安》双阙远，空怅望，过维扬。"
  ],
  [
    "清平乐",
    "李好古1",
    "清淮北去。\n千里扬州路。\n过却瓜州杨柳树。\n烟水重重无数。\n柁楼才转前湾。\n云山万点江南。\n点点尽堪肠断，行人休望长安。"
  ],
  [
    "清平乐",
    "李好古1",
    "瓜州渡口。\n恰恰城如斗。\n乱絮飞钱迎马首。\n也学玉关榆柳。\n面前直控金山。\n极知形胜东南。\n更愿诸公著意，休教忘了中原。"
  ],
  [
    "浣溪沙",
    "李好古1",
    "为怯云挟暑飞。\n嫩凉故故著征衣。\n江风吹雨过楼西。\n未必男儿生不遇，时来咳唾是珠玑。\n功名终岂壮心违。"
  ],
  [
    "菩萨蛮",
    "李好古1",
    "东园映叶梅如豆。\n西园扑地花铺绣。\n春水晓来深。\n日华娇漾金。\n带烟穿径竹。\n步入飞虹曲。\n何处早莺啼。\n曲桥西复西。"
  ],
  [
    "菩萨蛮",
    "李好古1",
    "东风一夜都吹损。\n昼长春殢佳人困。\n满地委香钿。\n人情谁肯怜。\n诗人犹爱惜。\n故故频收拾。\n云彩缕丝丝。\n娇娆忆旧时。"
  ],
  [
    "菩萨蛮",
    "李好古1",
    "纳红销翠春风里。\n精神一撮金莲底。\n不是睡杨妃。\n绿珠娇小儿。\n一般娇绝处。\n半带疏疏雨。\n不解吐繁香。\n却教人断肠。"
  ],
  [
    "昼锦堂",
    "刘子寰",
    "思纵步，时自驻篮舆，策杖荒郊。\n为有柔荑可坐，野菜时挑。\n思忆家山行乐处，片心时逐野云飘。\n歌长铗、遥寄故人，归路赋隐辞招。"
  ],
  [
    "玉漏迟",
    "刘子寰",
    "暮天初过。\n雨凄清，顿觉今年秋早。\n夜景虚明，仿佛露华清晓。\n蕙草繁花竞吐，向暗里、幽香缥缈。"
  ],
  [
    "阮郎归",
    "刘子寰",
    "长条袅袅串红绡。\n无风时自摇。\n十分妖艳更苗条。\n春情态娇。\n风影舞，露痕潮。\n买来和蝶饶。\n故园愁绝楚宫腰。\n相逢恨怎销。"
  ],
  [
    "好事近",
    "刘子寰",
    "秋色到东篱，一种露红先占。\n应念金英冷淡，摘胭脂浓染。\n依稀十月小桃花，霜蕊破霞脸。\n何事渊明风致，却十分妖艳。"
  ],
  [
    "玉楼春",
    "刘子寰",
    "今来古往吴京道。\n岁岁荣枯原上草。\n行人几度到江滨，不觉身随风树老。\n蒲花易晚芦花早。\n客里光阴如过鸟。\n一般垂柳短长亭，去路不如归路好。"
  ],
  [
    "霜天晓角",
    "刘子寰",
    "横阴漠漠。\n似觉罗衣薄。\n正是海棠时候，纱窗外、东风恶。\n惜春春寂寞。\n寻花花冷落。\n不会这些情味，元不是、念离索。"
  ],
  [
    "霜天晓角",
    "刘子寰",
    "满前儿女。\n今日都欢聚。\n今也阿弥八十，儿也五十五。\n瓷瓯并瓦注。\n山歌和社舞。\n但管年年强健，妆成个、西王母。"
  ],
  [
    "谒金门",
    "姚镛",
    "吟院静。\n迟日自行花影。\n熏透水沈云满鼎。\n晚妆窥露井。\n飞絮游丝无定。\n误了莺莺相等。\n欲唤海棠教睡醒。\n奈何春不肯。"
  ],
  [
    "眼儿媚",
    "尹焕",
    "垂杨袅袅蘸清漪。\n明绿染春丝。\n市桥系马，旗亭沽酒，无限相思。\n云梳雨洗风前舞，一好百般宜。\n不知为甚，落花时节，都是颦眉。"
  ],
  [
    "唐多令",
    "尹焕",
    "苹末转清商。\n溪声供夕凉。\n缓传杯、催唤红妆。\n慢绾乌云新浴罢，裙拂地、水沈香。\n歌短旧情长。\n重来惊鬓霜。\n怅绿阴、青子成双。\n说著前欢佯不睬，扬莲子、打鸳鸯。"
  ],
  [
    "西江月",
    "夏元鼎",
    "四十修真学道，金鱼要换金丹。\n龟龄鹤算不知年。\n行满身冲霄汉。\n此事希夷玄奥，功参造化难言。\n眼前有药耀山川。\n好把元阳修炼。"
  ],
  [
    "西江月",
    "夏元鼎",
    "面目本来是道，阴阳造化成丹。\n骑牛寻犊不知原。\n真是三家村汉。\n古圣立言设象，後人得象忘言。\n且如乾画必三川。\n舍此如何烹炼。"
  ],
  [
    "西江月",
    "夏元鼎",
    "太一画前是道，全凭龙虎成丹。\n九还七返保长年。\n好个逍遥闲汉。\n日诣金门玉殿，青衣引赞无言。\n回风混合万神安。\n功向虚无中炼。"
  ],
  [
    "西江月",
    "夏元鼎",
    "举世沈迷大道，傍门小法求丹。\n咽津纳气等成仙。\n真个无知痴汉。\n何异雄鸡抱卵，梦同哑子交言。\n阴阳非类隔天渊。\n总是盲修瞎炼。"
  ],
  [
    "西江月",
    "夏元鼎",
    "不死谷神妙道，杳冥中有还丹。\n坤牛乾马运无边。\n却是修行真汉。\n脱去名缰利锁，金童玉女传言。\n工夫片饷彻玄关。\n水火从教法炼。"
  ],
  [
    "西江月",
    "夏元鼎",
    "大隐居尘奉道，衰颜能返朱丹。\n要须有主种三田。\n方免驱驰淮汉。\n天下江山第一，景胜何言。\n希夷妙处集真仙。\n默默重帘修炼。"
  ],
  [
    "西江月",
    "夏元鼎",
    "万里担簦访道，要知一点灵丹。\n日乌月兔在朝元。\n岂在迢迢云汉。\n罔象求珠易得，离明契后难言。\n五金八石是虚传。\n争似阳修阴炼。"
  ],
  [
    "西江月",
    "夏元鼎",
    "达磨西来说道，十年面壁安丹。\n争知水火不交煎。\n因果谩成罗汉。\n仰箭射空力尽，依然坠地何言。\n虚空拶破强参禅。\n肯把金丹烧炼。"
  ],
  [
    "西江月",
    "夏元鼎",
    "几载鸡窗求道，费他兔楮铅丹。\n经书子史尽蹄筌。\n鹿走徒嗟秦汉。\n百代兴亡瞬息，徒留纸上陈言。\n谁知太始道常存。\n乌兔仙家修炼。"
  ],
  [
    "西江月",
    "夏元鼎",
    "行处青牛引道，飞来鹤顶呈丹。\n谈玄玉局在西川。\n此日方当龙汉。\n千载寂寥吾道，可怜平叔多言。\n画蛇添足悟真篇。\n付与谁人修炼。"
  ],
  [
    "西江月",
    "夏元鼎",
    "甘露醴泉天降，琼浆玉液仙方。\n一壶馥郁喷天香。\n麴人间怎酿。\n要使周天火候，不应错认风光。\n浮沈清浊自斟量。\n日醉蓬莱方丈。"
  ],
  [
    "西江月",
    "夏元鼎",
    "万汇阳春吐秀，争如雀舌含英。\n先天一气社前升。\n啖出昆仑峰顶。\n要得丁公煅炼，飞成宝屑窗尘。\n蜜脾神用脱金形。\n送与仙翁体认。"
  ],
  [
    "朝中措",
    "哀长吉",
    "自从佳偶共黄姑。\n几见设门弧。\n方喜阶庭联玉，又闻老蚌生珠。\n一门三秀，贾家虎子，薛氏鸾雏。\n从此公侯衮衮，看看百子成图。"
  ],
  [
    "西江月",
    "哀长吉",
    "百和香凝宝络，长生酒满金尊。\n葱葱佳气霭庭萱。\n同把椿龄祝愿。\n玉树已生谢砌，孙枝复长于门。\n伫看百子共千孙。\n此去公侯衮衮。"
  ],
  [
    "鹧鸪天",
    "徐经孙",
    "安分随缘事事宜。\n平生快活过年时。\n长歌赤壁动坡赋，又咏归来元亮词。\n开八帙，望期颐。\n人生如此古犹稀。\n香飘金粟如来供，岁岁今朝荐酒卮。"
  ],
  [
    "点绛唇",
    "冯去非",
    "秋满孤篷，翠蒲红蓼留人住。\n一帘香缕。\n边影惊鸿度。\n小据胡床，旧事新情绪。\n凭谁诉。\n蜡灯犀尘。\n拟共西风语。"
  ],
  [
    "失调名",
    "赵某",
    "□□□□皆乃，□□流垂□，断崖依旧横碧。\n□□独有千古文章，铿鍧炳耀，不与名□。\n□□□□□□，□□□□，□尽□□远□。\n□□□□□□，不□□拳石。\n举杯相属，坐还有此客。"
  ],
  [
    "菩萨蛮",
    "留元崇",
    "江头日落孤帆起。\n归心拍拍东流水。\n山远不知名。\n为谁迢递青。\n危桥来处路。\n尚带潇湘雨。\n楚尾与吴头。\n一生离别愁。"
  ],
  [
    "千秋岁",
    "吴潜",
    "水晶宫里。\n有客闲游戏。\n溪漾绿，山横翠。\n柳纾阴不断，荷递香能细。\n撑小艇，受风多处披襟睡。\n回首看朝市。\n名利人方醉。\n蜗角上，争荣悴。\n大都由命分，枉了劳心计。\n归去也，白云一片愁空外。"
  ],
  [
    "青玉案",
    "吴潜",
    "黄昏先自无情绪。\n更几阵、风和雨。\n闲把楼头更点数。\n挑残灯烬，装成香缕。\n此际凭谁诉。\n新词旧曲歌还住。\n欲说相思渺无处。\n围定寒炉人不语。\n暗蛩啾唧，征鸿嘹唳，憔悴都如许。"
  ],
  [
    "青玉案",
    "吴潜",
    "人生南北如歧路。\n惆怅方回断肠句。\n四野碧云秋日暮。\n苇汀芦岸，落霞残照，时有鸥来去。\n一杯渺渺怀今古。\n万事悠悠付寒暑。\n青箬绿蓑便野处。\n有山堪采，有溪堪钓，归计聊如许。"
  ],
  [
    "江城子",
    "吴潜",
    "家园十亩屋头边。\n正春妍。\n酿花天。\n杨柳多情，拂拂带轻烟。\n别馆闲亭随分有，时策杖，小盘旋。\n采山钓水美而鲜。\n饮中仙。\n醉中禅。\n闲处光阴，赢得日高眠。\n一品高官人道好，多少事，碎心田。"
  ],
  [
    "鹧鸪天",
    "吴潜",
    "去日春山淡翠眉。\n到家恰好整寒衣。\n人归玉垒天应惜，舟过松江月半垂。\n千万绪，两三卮。\n送君不忍与君违。\n书来频寄西边讯，是我江南愁断时。"
  ],
  [
    "南柯子・南歌子",
    "吴潜",
    "池水凝新碧，阑花驻老红。\n有人独立画桥东。\n手把一枝杨柳、系春风。\n鹊绊游丝坠，蜂拈落蕊空。\n秋千庭院小帘栊。\n多少闲情闲绪、雨声中。"
  ],
  [
    "踏莎行",
    "吴潜",
    "红药将残，绿荷初展。\n森森竹里闲庭院。\n一炉香烬一瓯茶，隔墙听得黄鹂啭。\n陌上春归，水边人远。\n尽将前事思量遍。\n流光冉冉为谁忙，小桥伫立斜阳晚。"
  ],
  [
    "糖多令・唐多令",
    "吴潜",
    "白鹭立孤汀。\n行人长短亭。\n正垂杨、芳草青青。\n岁月尽抛尘土里，又隔日、是清明。\n日暮碧云生。\n魂伤老泪横。\n算浮生、较甚浮名。\n万事不禁双鬓改，谁念我、此时情。"
  ],
  [
    "谒金门",
    "吴潜",
    "溪边屋。\n不浅不深团簇。\n野树平芜秋满目。\n有人闲意足。\n旋唤一尊。\n菱芡煮来新熟。\n归去来辞歌数曲。\n醉时无检束。"
  ],
  [
    "谒金门",
    "吴潜",
    "东风恶。\n一片梅花吹落。\n独上小楼闲索。\n云垂天四角。\n春自於人如昨。\n人自於春难托。\n惆怅光阴虚过却。\n情怀无处著。"
  ],
  [
    "谒金门",
    "吴潜",
    "庭垂箔。\n数点杨花飞落。\n倚遍阑干人寂寞。\n闲铺棋一角。\n客里春寒偏觉。\n睡起春衫偏薄。\n想得故山猿共鹤。\n笑人身计错。"
  ],
  [
    "鹊桥仙",
    "吴潜",
    "扁舟昨泊，危亭孤啸，目断闲云千里。\n前山急雨过溪来，尽洗却、人间暑气。\n暮鸦木末，落凫天际，都是一团秋意。\n痴儿呆女贺新凉，也不道、西风又起。"
  ],
  [
    "更漏子",
    "吴潜",
    "柳初眠，花正好。\n又被雨催风恼。\n红满地，绿垂堤。\n杜鹃和恨啼。\n对残春，消永昼。\n乍暖乍寒时候。\n人独自，倚危楼。\n夕阳多少愁。"
  ],
  [
    "海棠春",
    "吴潜",
    "天涯芳草迷征路。\n还又是、匆匆春去。\n乌兔里光阴，莺燕边情绪。\n云梢雾末，溪桥野渡，尽是春愁落处。\n把酒劝斜阳，小向花间驻。"
  ],
  [
    "卜算子",
    "吴潜",
    "春事到西湖，处处梅花笑。\n抖擞长安车马尘，眼底青山好。\n身世两悠悠，岁月间中老。\n极目烟波万顷愁，此意谁知道。"
  ],
  [
    "卜算子",
    "吴潜",
    "苕霅水能清，更有人如水。\n秋水横边簇远山，相对盈盈里。\n溪上有鸳鸯，艇子频惊起。\n何似收归碧玉池，长在阑干底。"
  ],
  [
    "忆秦娥",
    "吴潜",
    "娇滴滴。\n婵娟影里赠横笛。\n曾横笛。\n一声肠断，一番愁织。\n隔墙频听无消息。\n龙吟海底难重觅。\n难重觅。\n梅花残了，杏花消得。"
  ],
  [
    "长相思",
    "吴潜",
    "要相逢。\n恰相逢。\n画舫朱帘脉脉中。\n霎时烟霭重。\n怨东风。\n笑东风。\n落花飞絮两无踪。\n分付与眉峰。"
  ],
  [
    "长相思",
    "吴潜",
    "燕高飞。\n燕低飞。\n正是黄梅青杏时。\n榴花开数枝。\n梦归期。\n数归期。\n想见画楼天四垂。\n有人攒黛眉。"
  ],
  [
    "长相思",
    "吴潜",
    "上帘钩。\n下帘钩。\n夜半天街灯火收。\n有人曾倚楼。\n思悠悠。\n恨悠悠。\n只有西湖明月秋。\n知人如许悠。"
  ],
  [
    "柳梢青",
    "吴潜",
    "衬步花茵，穿帘柳絮，堆地榆钱。\n乍暖仍寒，欲晴还雨，春事都圆。\n午窗睡起厌厌。\n屋角外、初啼杜鹃。\n百种凄凉，几般烦恼，没个人怜。"
  ],
  [
    "柳梢青",
    "吴潜",
    "断续残红，翩飞去鸟，别岸孤村。\n傍水楼台，满城钟鼓，又是黄昏。\n悠悠岁月如奔。\n正目断、边尘塞云。\n两鬓秋风，百年人事，无限消魂。"
  ],
  [
    "阮郎归",
    "吴潜",
    "软风轻霭弄晴晖。\n鹁鸠相应啼。\n画堂人静画帘垂。\n阑干独倚时。\n闲拾句，困寻棋。\n沈吟心是非。\n荼䕷开遍柳花飞。\n惜春春不知。"
  ],
  [
    "诉衷情",
    "吴潜",
    "几回相见见还休。\n说著泪双流。\n又听画角呜咽，都和作、一团愁。\n云似絮，月如钩。\n忆凭楼。\n蕙兰情性，梅竹精神，长在心头。"
  ],
  [
    "霜天晓角",
    "吴潜",
    "云收雾辟。\n万里天空碧。\n舟过蛾眉亭下，景似旧、人非昔。\n年事如梭掷。\n世事如棋弈。\n抚掌扣舷一笑，今古恨、问谁得。"
  ],
  [
    "点绛唇",
    "吴潜",
    "禁鼓三敲，参旗初挂阑干角。\n浅屏疏箔。\n夜气侵已薄。\n乃吴歌，艇子当溪泊。\n休休莫。\n五湖烟浪，不是鸱夷错。"
  ],
  [
    "蝶恋花",
    "吴潜",
    "野树梅花香似扑。\n小径穿幽，乐意天然足。\n回首人间名利局。\n大都一觉黄粱熟。\n别墅谁家屏簇簇。\n绮户疏窗，尚有藏春屋。\n镜断钗分何处续。\n伤心芳草庭前绿。"
  ],
  [
    "蝶恋花",
    "吴潜",
    "客枕梦回闻二鼓。\n冷落青灯，点滴空阶雨。\n一寸愁肠千万缕。\n更听切切寒蛩语。\n世事翻来还复去。\n造物儿戏，自古无凭据。\n利锁名缰空自苦。\n星星鬓影今如许。"
  ],
  [
    "天仙子",
    "吴潜",
    "百舌搬春春已透。\n长驿短亭芳草昼。\n家山肠断欲归人，风宿留。\n船津候。\n一夜朱颜烦恼瘦。\n不用寻思闲宇宙。\n倦鸟入林云返岫。\n小园自有四时花，铺锦绣。\n锺醇酎。\n尽胜累累悬印绶。"
  ],
  [
    "如梦令",
    "吴潜",
    "插遍门前杨柳。\n又是清明时候。\n岁月不饶人，鬓影星星知否。\n知否。\n知否。\n且尽一杯春酒。"
  ],
  [
    "如梦令",
    "吴潜",
    "昨日春衫初试。\n今日春寒犹殢。\n待得晚风收，独上危楼闲倚。\n闲倚。\n闲倚。\n目断半空烟水。"
  ],
  [
    "如梦令",
    "吴潜",
    "江上绿杨芳草。\n想见故园春好。\n一树海棠花，昨夜梦魂飞绕。\n惊晓。\n惊晓。\n窗外一声啼鸟。"
  ],
  [
    "如梦令",
    "吴潜",
    "楼外残阳将暮。\n江上孤帆何处。\n搔首立东风，又是少年情绪。\n凝伫。\n凝伫。\n一抹淡烟轻雾。"
  ],
  [
    "如梦令",
    "吴潜",
    "枝上蝶纷蜂闹。\n几树杏花残了。\n幽鸟亦多情，片片闲归芳草。\n休扫。\n休扫。\n管甚落英还好。"
  ],
  [
    "如梦令",
    "吴潜",
    "镇日春阴漠漠。\n新燕乍穿帘幕。\n睡起不胜情，闲拾瑞香花萼。\n寂寞。\n寂寞。\n没个人人如昨。"
  ],
  [
    "如梦令",
    "吴潜",
    "庭院深深春寂。\n还是他乡寒食。\n闲利与闲名，谩把光阴虚掷。\n虚掷。\n虚掷。\n知道几时归得。"
  ],
  [
    "如梦令",
    "吴潜",
    "闲向园林点检。\n又见小桃开遍。\n切莫便飘零，且为春光留恋。\n留恋。\n留恋。\n待我持杯深劝。"
  ],
  [
    "如梦令",
    "吴潜",
    "一饷园林绿就。\n柳外莺声初透。\n轻暖与轻寒，又是牡丹花候。\n花候。\n花候。\n岁岁年年人瘦。"
  ],
  [
    "如梦令",
    "吴潜",
    "雨过远山如洗。\n云散落霞如绮。\n嫩绿与残红，又是一般春意。\n春意。\n春意。\n只怕杜鹃催里。"
  ],
  [
    "望江南・忆江南",
    "吴潜",
    "家乡好，好处是三春。\n白白红红花面貌，丝丝袅袅柳腰身。\n锦绣底园林。\n行乐事，都付与闲人。\n挈携壶从笑傲，踏青挑菜恣追寻。\n赢得个天真。"
  ],
  [
    "望江南・忆江南",
    "吴潜",
    "家山好，好是夏初时。\n习习薰风回竹院，疏疏细雨洒荷漪。\n万绿结成帷。\n呼社友，长日共追随。\n瀹茗空时还酌酒，投壶罢了却围棋。\n多少得便宜。"
  ],
  [
    "望江南・忆江南",
    "吴潜",
    "家山好，好处是秋来。\n绿橘黄橙随市有，岩花篱菊逐时开。\n管与付尊。\n新筑就，别馆共闲台。\n摇手出离名利窟，掉头摆脱簿书堆。\n只在念头灰。"
  ],
  [
    "望江南・忆江南",
    "吴潜",
    "家山好，好处是三冬。\n梨栗甘鲜输地客，鲂鳊肥美献溪翁。\n醉滴小漕红。\n识破了，不用计穷通。\n下泽车安如驷马，市门卒稳似王公。\n一笑等鸡虫。"
  ],
  [
    "望江南・忆江南",
    "吴潜",
    "家山好，结屋在山椒。\n无事琴书为伴侣，有时风月可招邀。\n安乐更相饶。\n伸脚睡，一枕日头高。\n不怕两衙催判事，那愁五鼓趣趋朝。\n此福要人消。"
  ],
  [
    "望江南・忆江南",
    "吴潜",
    "家山好，底事尚忘归。\n但我醉荣还避辱，从渠把是却成非。\n跳出世关机。\n将五十，老相已相催。\n争得气来有甚底，更加官後亦何为。\n奉劝莫痴迷。"
  ],
  [
    "望江南・忆江南",
    "吴潜",
    "家山好，一室白云中。\n时唤道人谈命蒂，也呼和尚说禅宗。\n孔佛老和同。\n淘汰尽，八面总玲珑。\n欲把捉时无把捉，道虚空後不虚空。\n且问主人公。"
  ],
  [
    "望江南・忆江南",
    "吴潜",
    "家山好，负郭有田园。\n蚕可充衣天赐予，耕能足食地周旋。\n骨肉尽团圆。\n旋五福，岁岁乐丰年。\n自养鸡豚腊里，新抽韭荠荐春前。\n活计不须添。"
  ],
  [
    "望江南・忆江南",
    "吴潜",
    "家山好，有底尚萦牵。\n马後乐听馀十载，眼前赤看也多年。\n滋味只如然。\n身外事，不用强探拈。\n自古几番成与败，从来百种丑和妍。\n细算不由贤。"
  ],
  [
    "望江南・忆江南",
    "吴潜",
    "家山好，好处是安居。\n无事不须干郡县，有馀但管济乡闾。\n及早了王租。\n随日力，也著几般书。\n静里精神偏爽快，闲中光景越舒徐。\n腊月尽工夫。"
  ],
  [
    "望江南・忆江南",
    "吴潜",
    "家山好，无事挂心怀。\n早课畦丁劝种菜，晚科园户漫浇花。\n祗此是生涯。\n尘世里，扰扰正如麻。\n散复聚来膻上蚁，左还右旋壁间蜗。\n只为那纷华。"
  ],
  [
    "望江南・忆江南",
    "吴潜",
    "家山好，百事尽如如。\n渴饮饥餐都属我，倒横直立总由渠。\n更不要贪图。\n三径里，恰好小茅庐。\n种竹梅松为老伴，养龟猿鹤助清娱。\n扣户有樵渔。"
  ],
  [
    "望江南・忆江南",
    "吴潜",
    "家山好，不是撰虚名。\n世上盛衰常倚伏，天家日月也亏盈。\n退步是前程。\n且恁地，卷索了收绳。\n六宇五胡生口面，三言两语费颜情。\n赢得鬓星星。"
  ],
  [
    "望江南・忆江南",
    "吴潜",
    "家山好，凡事看来轻。\n一壑尽由侬，三才不欠你称停。\n有耳莫闲听。\n静地里，点检这平生。\n著甚来由为皎皎，好无巴鼻弄醒醒。\n背後有人憎。"
  ],
  [
    "浪淘沙",
    "吴潜",
    "家在敬亭东。\n老桧苍枫。\n浮生何必寄萍蓬。\n得似满庭芳一曲，美酒千锺。\n万事转头空。\n聚散匆匆。\n片帆稳挂晓来风。\n别後平安真信息，付与飞鸿。"
  ],
  [
    "浪淘沙",
    "吴潜",
    "长记去年时。\n雪满征衣。\n佳人携手画楼西。\n今日关山千里外，此恨谁知。\n想见绿窗低。\n依旧空闺。\n惜春还是惜花飞。\n纵有游蜂偷得去，争似帘帷。"
  ],
  [
    "小重山",
    "吴潜",
    "溪上秋来晚更宜。\n夕阳西下处，碧云堆。\n谁家舟子采莲归。\n双白鹭，惊起背人飞。\n烟水渐凄迷。\n渔灯三数点，乍明时。\n西风一阵白苹湄。\n凝伫久，心事有谁知。"
  ],
  [
    "昭君怨",
    "吴潜",
    "小雨霏微如线。\n人在暮秋庭院。\n衣袂带轻寒。\n睡初残。\n脉脉此情何限。\n惆怅光阴偷换。\n身世两沈浮。\n泪空流。"
  ],
  [
    "南乡子",
    "吴潜",
    "去岁牡丹时。\n几遍西湖把酒卮。\n一种姚黄偏韵雅，相宜。\n薄薄梳妆淡淡眉。\n回首绿杨堤。\n依旧黄鹂紫燕飞。\n人在天涯春在眼，凄迷。\n不比巫山尚有期。"
  ],
  [
    "虞美人",
    "吴潜",
    "美人一舸横秋水。\n冉冉烟波里。\n绿杨也解织离愁。\n故向东风摇曳、不能休。\n是非得失都休计。\n只有抽身是。\n橙黄蟹熟正当时。\n想见双溪风月、待人归。"
  ],
  [
    "生查子",
    "吴潜",
    "谁家白面郎，画舫朱帘挂。\n十二列金钗，一局文楸罢。\n歌舞不知休，醉倒荷花下。\n归棹踏烟波，灯火芜城夜。"
  ],
  [
    "武陵春",
    "吴潜",
    "惨惨凄凄秋渐紧，风雨更潇潇。\n强把炉薰寄寂寥。\n无语立亭皋。\n客路十年成底事，水国更停桡。\n苍鸟横飞过野桥。\n人不似、汝逍遥。"
  ],
  [
    "青玉案",
    "吴潜",
    "十年三过苏台路。\n还又是、匆匆去。\n迅景流光容易度。\n鹭洲鸥渚，苇汀芦岸，总是消魂处。\n苍烟欲合斜阳暮。\n付与愁人砌愁句。\n为问新愁愁底许。\n酒边成醉，醉边成梦，梦断前山雨。"
  ],
  [
    "隔浦莲・隔浦莲近拍",
    "吴潜",
    "兰桡环城数叠。\n雾雨侵帘箔。\n翠竹交苍树，幽鸟声声如答。\n苇岸游绿鸭。\n暮山合。\n天际浓云罨，水周币。\n提携一醉，浊贤清圣欢洽。\n瀛洲美景，尽道东南都压。\n今日愁颜回笑颊。\n飞。\n且将萱草归插。"
  ],
  [
    "传言玉女",
    "吴潜",
    "众绿亭前，都是郁葱佳气。\n越姬吴媛，粲珠钿翠珥。\n红消粉褪，几许粗桃凡李。\n连珠宝炬，两行缇骑。\n自笑衰翁，又行春锦绣里。\n禁肴宫酝，记当年宣赐。\n休嫌拖逗，且向画堂频醉。\n从今开庆，万欢千喜。"
  ],
  [
    "感皇恩",
    "吴潜",
    "老去最难禁，流光如水。\n甲子徒头试□指。\n年年生日，怕被旁人拈起。\n若攀儿额，颓龄犹未。\n方丈瀛洲，蓝溪碧沚。\n转眼鲈莼便秋意。\n君主定许，整顿江头行李。\n角巾归去也，休里第。"
  ],
  [
    "谒金门",
    "吴潜",
    "纱窗晓。\n杜宇数声声悄。\n真个不如归去好。\n天涯人已老。\n欹枕欲眠还觉。\n犹有青灯残照。\n谩道惜花春起早。\n家山千里杳。"
  ],
  [
    "谒金门",
    "吴潜",
    "停画。\n天外水澄烟碧。\n莫看遨头人似织。\n今年都老色。\n最苦今朝离夕。\n未卜今年归日。\n生怕晚风消酒力。\n愁城难借一。"
  ],
  [
    "谒金门",
    "吴潜",
    "山客野。\n新把朝衔书写。\n应想江南樗枥下。\n踏歌鸡黍社。\n休问坤牛乾马。\n大率人生且且。\n聊唤玉人斟玉。\n莫辞沈醉也。"
  ],
  [
    "谒金门",
    "吴潜",
    "风韵彻。\n满架平平铺雪。\n贾女何郎盟共结。\n睡浓香更冽。\n春去悄怀怎说。\n却喜不闻蹄。\n月夜时来闲蹀。\n故园三载别。"
  ],
  [
    "浣溪沙",
    "吴潜",
    "庆赏元宵只愿情。\n天公每事秤能平。\n管教檐溜便收声。\n三市海巡那惜夜，九街社火亦争名。\n权将歌酒作工程。"
  ],
  [
    "浣溪沙",
    "吴潜",
    "春岸春风荻已芽。\n推排春事到芦花。\n只应推上鬓边华。\n投老未归真左计，久阴得霁且舒怀。\n红红白白有残葩。"
  ],
  [
    "浣溪沙",
    "吴潜",
    "海棠已绽牡丹芽。\n犹有东君向上花。\n不须惆怅怨春华。\n装缀园林新景物，推敲风月旧情怀。\n也饶浪蕊与浮葩。"
  ],
  [
    "浣溪沙",
    "吴潜",
    "正好江乡笋蕨芽。\n他乡却看担头花。\n只将蝶梦付南华。\n万事纷纭都入幻，一杯邂逅且忘怀。\n年年秋卉与春葩。"
  ],
  [
    "浣溪沙",
    "吴潜",
    "雨过池堂水长芽。\n放开晴日正宣花。\n十洲三岛撰繁华。\n水畔丽人唐客恨，山阴佳客晋人怀。\n可怜云蕊与风葩。"
  ],
  [
    "浣溪沙",
    "吴潜",
    "最好荼縻白间黄。\n消他蜂蝶采花忙。\n春残红粉厌梳妆。\n毕卓正思身夜瓮，刘章底用令秋霜。\n今宵帏枕十分香。"
  ],
  [
    "浣溪沙",
    "吴潜",
    "宫额新涂一半黄。\n蔷薇空自效颦忙。\n澹然风韵道家妆。\n可惜今宵无皓月，尚怜向晓有繁霜。\n何妨手拈一枝香。"
  ],
  [
    "海棠春",
    "吴潜",
    "海棠亭午沾疏雨。\n便一饷、胭脂尽吐。\n老去惜花心，相对花无语。\n羽书万里飞来处。\n报扫荡、狐嗥兔舞。\n濯锦古江头，飞景还如许。"
  ],
  [
    "海棠春",
    "吴潜",
    "嫩晴还更宜轻雨。\n最好处、欲开未吐。\n一点聘梅心，千古凭谁语。\n脸霞晕锦娇人处。\n肯浪逐、红围翠舞。\n银烛莫高烧，春梦无多许。"
  ],
  [
    "海棠春",
    "吴潜",
    "苍龙夭矫停今雨。\n正不待、云吞雾吐。\n绝笑大夫松，今古闲言语。\n清光冷艳侵入处。\n漏月影、婆娑自舞。\n拟作岁寒人，此愿天应许。"
  ],
  [
    "霜天晓角",
    "吴潜",
    "倚花傍月。\n花底歌声彻。\n最好月筛花影，花月浸、香奇绝。\n双溪秋月洁。\n桂棹何时发。\n客里明朝送客，多少事、且休说。"
  ],
  [
    "霜天晓角",
    "吴潜",
    "此花此月。\n一般风流彻。\n更好参横斗转，更漏断、人声绝。\n有谁秋共洁。\n篱菊相将发。\n留取岁寒心事，待此际、向君说。"
  ],
  [
    "霜天晓角",
    "吴潜",
    "杯中吸月。\n桂树飞琼屑。\n莫道胡床老子，怕风露、向凄冽。\n回首云娥折。\n老大成痴绝。\n且醉今宵光景，莫容易、向人说。"
  ],
  [
    "霜天晓角",
    "吴潜",
    "为花问月。\n谁把金魂屑。\n犹有残英剩蕊，秋向老、香逾冽。\n且莫都攀折。\n有个人愁绝。\n纵使垣娥念旧，星星鬓、如何说。"
  ],
  [
    "霜天晓角",
    "吴潜",
    "新词唱彻。\n字字珠玑屑。\n更有张颠草圣，何止是、成双绝。\n金粟如霏雪。\n扫地为芳席。\n且令诸公一笑，怕明夜、无此月。"
  ],
  [
    "霜天晓角",
    "吴潜",
    "小山幽彻。\n遍地堆香雪。\n只恐今宵入梦，梦到处、魂孤绝。\n八公头已雪。\n淮南分半席。\n莫道淹留何事，且长啸、对佳月。"
  ],
  [
    "霜天晓角",
    "吴潜",
    "梅花一簇。\n花上千枝烛。\n照出靓妆姿态，看不足、咏不足。\n便欲和花宿。\n却被官身局。\n借问江南归未，今夜梦、难拘束。"
  ],
  [
    "霜天晓角",
    "吴潜",
    "秋凉佳月。\n扫尽轻衫热。\n便欲乘风归去，冰玉界、琼林阙。\n不须持寸铁。\n孤吟风措别。\n且唱东坡水调，清露下、满襟雪。"
  ],
  [
    "霜天晓角",
    "吴潜",
    "举杯吸月。\n一洗烦襟热。\n想见摩诃池上，星斗转、挂银阙。\n金吾传漏铁。\n此时滋味别。\n阶砌寒蛩声细，携手处、人如雪。"
  ],
  [
    "蝶恋花",
    "吴潜",
    "澹白轻黄纯雅素。\n一段风流，欹枕疏窗户。\n夜半香魂飞欲去。\n伴他月里霓裳舞。\n消得留春春且住。\n不比杨花，轻作沾泥絮。\n况是成阴环幄处。\n不愁更被红窗妒。"
  ],
  [
    "朝中措",
    "吴潜",
    "春空一鸟落云干。\n只遣客心酸。\n勺药牡丹时候，午窗轻暖轻寒。\n流光冉冉，清尊易倒，青镜难看。\n谩道华堂深院，谁怜凤只单。"
  ],
  [
    "朝中措",
    "吴潜",
    "可人想见倚庭干。\n嚼句有甘酸。\n休问沈腰潘鬓，何妨岛瘦郊寒。\n时光转眼，兔葵燕麦，又是看看。\n谁念衰翁衰处，春衫晚际尤单。"
  ],
  [
    "朝中措",
    "吴潜",
    "杨花撩乱与云干。\n春事可悲酸。\n况是雨荒院落，江南但有春寒。\n莺残燕赖，蜂慵蝶褪，谩等闲看。\n不是无情描貌，奚奴且放安单。"
  ],
  [
    "朝中措",
    "吴潜",
    "夜来梦绕宛溪干。\n啼梦中酸。\n过了他乡寒食，白鸥划地盟寒。\n云溪雨壑，月台风榭，借与人看。\n得似野僧无系，孤藤杖底挑单。"
  ],
  [
    "朝中措",
    "吴潜",
    "兰皋彻夜树旄干。\n战渴望梅酸。\n想有歌姬半臂，更深自可鏖寒。\n敲门寄曲，惊回蝶梦，旋篝灯看。\n坛下已收降将，火牛不用田单。"
  ],
  [
    "朝中措",
    "吴潜",
    "衰翁老大脚犹轻。\n行到净凉亭。\n近日方忧多雨，连朝且喜长晴。\n谩寻欢笑，翠涛杯满，金缕歌清。\n况有兰朋竹友，柳词贺句争鸣。"
  ],
  [
    "虞美人",
    "吴潜",
    "东风催客呼前渡。\n宿鸟投林暮。\n欲送人送得归人。\n万叠青山罗列、是愁城。\n谁家台榭当年筑。\n芳草垂杨绿。\n云深雾暗不须悲。\n只缘盈虚消息、少人知。"
  ],
  [
    "小重山",
    "吴潜",
    "碧霄如水月如钲。\n今宵知为我，特分明。\n冰壶玉界两三星。\n清露下，渐觉湿衣轻。\n高树点流萤。\n秋声还又动，客心惊。\n吾家水月寄昭亭。\n归去也，天岂太无情。"
  ],
  [
    "醉桃源・阮郎归",
    "吴潜",
    "东风阑槛两三亭。\n游人步晚晴。\n蜂回蝶转得能轻。\n忽然春意生。\n花未老，酒须倾。\n劝君休独醒。\n古来我辈最锺情。\n举头百舌声。"
  ],
  [
    "青玉案",
    "吴潜",
    "流芳只怕春无几。\n拼夜饮、更才二。\n不用追他欢乐事。\n绮窗朱户，燕帷莺馆，多少人憔悴。\n踏歌梦想江南市。\n管春尽、扁舟放行李。\n寒食休倾游子泪。\n归去来兮，不如归去，铁定知今是。"
  ],
  [
    "点绛唇",
    "吴潜",
    "岸舣扁舟，江南有个人归老。\n簇新亭沼。\n分付还他了。\n凝伫晴空，一抹天边鸟。\n嗟潦倒。\n去多来少。\n莫问钟昏晓。"
  ],
  [
    "清平乐",
    "吴潜",
    "轻轻却暑。\n只是些儿雨。\n喜看新抽麻与苎。\n他家烟水墅。\n晚山放出青青。\n是谁簸弄阴晴。\n老子何时去也，祗应露湿金茎。"
  ],
  [
    "渔家傲",
    "吴潜",
    "每日困慵当午昼。\n出来便解双眉皱。\n一带朦胧烟雨岫。\n山翁瘦。\n林泉纵好他园囿。\n一见此君如话旧。\n玉版老师呼唤候。\n万立琅争劝酒。\n踌躇久。\n清风收拾归怀袖。"
  ],
  [
    "渔家傲",
    "吴潜",
    "遍阅芳园闲半昼。\n残花尚有榴裙皱。\n倦鸟投林云返岫。\n人影瘦。\n可怜身世为他囿。\n燕子飞来还忆旧。\n回头又是梅黄候。\n且尽一杯昌酒。\n凝睇久。\n晚风细雨沾衫袖。"
  ],
  [
    "柳梢青",
    "吴潜",
    "绿野平泉，古来人事，空里飞花。\n月榭风亭，荷漪藓石，说郑公家。\n老梅傍水茶牙。\n人那得、光阴似他。\n万种思量，百年倒断，付与残霞。"
  ],
  [
    "柳梢青",
    "吴潜",
    "好把元宵。\n良辰美景，暮暮朝朝。\n万盏华灯，一轮明月，燕管秦箫。\n何人帕坠鲛绡。\n有玉凰、金鸾绣雕。\n目下欢娱，眼前烦恼，只在今宵。"
  ],
  [
    "贺圣朝",
    "吴潜",
    "捷书夜半甘泉去。\n报天骄膏斧。\n摩空铜垒，闸流瞿滟，扫清云雾。\n楼兰飞馘，焉耆授首，谩夸称前古。\n须知开庆，太平千载，方从今数。"
  ],
  [
    "浪淘沙",
    "吴潜",
    "望月眼穿东。\n云幕千重。\n有时推出赖他风。\n恰似玉环犹未窦，得恁玲珑。\n谁在华山峰。\n一半天中。\n君逾五十我成翁。\n未必明年如此夜，笑口难逢。"
  ],
  [
    "鹊桥仙",
    "吴潜",
    "银河半隐，玉蟾高挂，已觉炎光向後。\n穿针楼上未眠人，应自把、荷花揉。\n双星缥缈，霎时聚散，肯向鹊桥回首。\n原来一岁一番期，却捱得、天长地久。"
  ],
  [
    "鹊桥仙",
    "吴潜",
    "馨香饼饵，新鲜瓜果，乞巧千门万户。\n到头人事控抟难，与拙底、无多来去。\n痴儿忘想，夜看银汉，要待云车飞度。\n谁知牛女已尊年，又那得、欢娱意绪。"
  ],
  [
    "秋夜雨",
    "吴潜",
    "不嫌天上云遮月。\n雨来正是双绝。\n雷公驱电母，尽收卷、十分袢热。\n三更又报初秋了，少待他、西风凄冽。\n灵悟话头莫说。\n且唱饮、刘郎一阕。"
  ],
  [
    "秋夜雨",
    "吴潜",
    "云头电掣如金索。\n须臾天尽帏幕。\n一凉恩到骨，正骤雨、盆倾檐角。\n桃笙今夜难禁也，赖醉乡、情分非薄。\n清梦何处托。\n又只是、故园篱落。"
  ],
  [
    "秋夜雨",
    "吴潜",
    "单于系颈须长索。\n捷书新上油幕。\n尽沈边柝也，更底问、悲笳哀角。\n衰翁七十迎头了，先自来、声利都薄。\n归计犹未托。\n又一叶、西风吹落。"
  ],
  [
    "秋夜雨",
    "吴潜",
    "吴翁里第还巾角。\n不妨天地席幕。\n家僮归报道，快酿酒、休教薄。\n相逢聚散应搔首，且趁时、一笑为乐。\n人世大都护落。\n更莫问、是非今昨。"
  ],
  [
    "秋夜雨",
    "吴潜",
    "西风半入孤城角。\n人生归燕巢幕。\n倦翁衰甚也，又不是、官卑禄薄。\n收绳卷索今番稳，尽一丘一壑足乐。\n还是远空雁落。\n报宛句、溪光犹昨。"
  ],
  [
    "秋夜雨",
    "吴潜",
    "晚来小雨鸣檐角。\n又还烟障云幕。\n四明窗透荡，渐夜永、衫轻薄。\n候虫但要吟教老，不管人、老欠欢乐。\n闲看烛花尽落。\n浮世事、转头成昨。"
  ],
  [
    "生查子",
    "吴潜",
    "坐临芳沼边，荷气侵衣湿。\n唧唧暗蛩鸣，点点流萤入。\n人生歧路中，底用杨朱泣。\n一笑倚阑干，颓玉当风立。"
  ],
  [
    "生查子",
    "吴潜",
    "夜夜云气浮，带得香烟湿。\n万籁本无情，一一秋声入。\n须臾离合间，应笑儿曹泣。\n新雨涨鄞江，明日桅樯立。"
  ],
  [
    "南乡子",
    "吴潜",
    "野思浩难收。\n坐看鱼舟度远洲。\n芦苇已雕荷已败，风飕。\n桂子飘香八月头。\n归计这回酬。\n犹及家山一半秋。\n虽则家山元是客，浮休。\n有底欢娱有底愁。"
  ],
  [
    "南乡子",
    "吴潜",
    "野景有谁收。\n只在苍鸥白鹭洲。\n风树飘摇云树暗，衣飕。\n目断青天天际头。\n壮志世难酬。\n丹桂红蕖又晚秋。\n多少心情多少事，都休。\n载取江湖一片愁。"
  ],
  [
    "行香子",
    "吴潜",
    "世事尘轻。\n宠辱何惊。\n□不须、更问君平。\n一帆客棹，几曲渔汀。\n正年华晚，露华澹，月华明。\n休论烟阁，莫说云屏。\n算惟堪、瓜种东陵。\n驹阴短景，蜗角浮名。\n但岁难留，身难健，鬓难青。"
  ],
  [
    "秋夜雨",
    "吴潜",
    "腰棚傀儡曾悬索。\n粗瞒凭一层幕。\n施呈精妙处，解幻出、蛟龙头角。\n谁知鲍老从旁笑，更郭郎、摇手消薄。\n歧路难准托。\n田稻熟、只宜村落。"
  ],
  [
    "糖多令・唐多令",
    "吴潜",
    "鸥鹭水中洲。\n夕阳天际流。\n倚西风、底处危楼。\n若使中秋无好月，虚过了、一年秋。\n举眼望云头。\n蟾光一线不。\n想孀娥、自古多愁。\n安得仙师呼鹤驾，将我去、广寒游。"
  ],
  [
    "南乡子",
    "吴潜",
    "黄耳讯初收。\n为说鸥汀与鹭洲。\n争问主人归近远，飕飕。\n定是登高九月头。\n有酒且相酬。\n莫管西风满鬓秋。\n今日是今明日古，休休。\n转首鄞江总别愁。"
  ],
  [
    "诉衷情",
    "吴潜",
    "今宵分破鹘沦秋。\n孤客兴何悠。\n要向云中邀月，真个是呆头。\n风阵紧，电光流。\n雨声飕。\n嫦娥应道，未卜明年，是乐还愁。"
  ],
  [
    "浣溪沙",
    "吴潜",
    "半饷西风暖换凉。\n岩花月魄衬云裳。\n一杯旋擘翠橙香。\n旧酝不妨排日醉，新尚可去时尝。\n无何乡里是吾乡。"
  ],
  [
    "谒金门",
    "吴潜",
    "秋已老。\n又是败荷衰草。\n客子安排归棹了。\n回头烟树渺。\n檀板休教歌杳。\n金兽且教香绕。\n一醉秋堂秋夜悄。\n从他霜漏晓。"
  ],
  [
    "谒金门",
    "吴潜",
    "汤怕老。\n缓煮龙芽凤草。\n七碗徐徐撑腹了。\n庐家诗兴渺。\n君岂荆溪路杳。\n我已泾川梦绕。\n酒兴茶酣人语悄。\n莫教鸡聒晓。"
  ],
  [
    "谒金门",
    "吴潜",
    "休怨老。\n更替北邙荒草。\n勘破人生都已了。\n江湖归兴渺。\n盘谷深深杳杳。\n曲水弯弯绕绕。\n啼鸟空山山更悄。\n钟昏钟又晓。"
  ],
  [
    "满江红",
    "陈垲",
    "万里长江，天与限、东南吴楚。\n何人者，提英□□，指鞭欲渡。\n孟德舳舻烟赤壁，佛狸心胆寒瓜步。\n问波涛、说尽几英雄，今犹古。\n中原地，纷（下缺）。"
  ],
  [
    "减字木兰花",
    "淮上女",
    "淮山隐隐。\n千里云峰千里恨。\n淮水悠悠。\n万顷烟波万顷愁。\n山长水远。\n遮住行人东望眼。\n恨旧愁新。\n有泪无言对晚春。"
  ],
  [
    "行香子",
    "黄孝迈",
    "一春花下，幽恨重重。\n又愁晴，又愁雨，又愁风。"
  ],
  [
    "水龙吟",
    "黄孝迈",
    "自侧金卮，临风一笑，酒容吹尽。\n恨东风、忙去熏桃染柳，不念淡妆人冷。\n惊鸿去後，轻抛素袜，杳无音信。\n细看来，只怕蕊仙不肯，让梅花俊。"
  ],
  [
    "贺新郎",
    "刘震孙",
    "怕绿野堂边，刘郎去後，谁伴老裴度。"
  ],
  [
    "点绛唇",
    "周晋",
    "午梦初回，卷帘尽放春愁去。\n昼长无侣。\n自对黄鹂语。\n絮影苹香，春在无人处。\n移舟去。\n未成新句。\n一砚梨花雨。"
  ],
  [
    "清平乐",
    "周晋",
    "图书一室。\n香暖垂帘密。\n花满翠壶熏研席。\n睡觉满窗晴日。\n手寒不了残棋。\n篝香细勘唐碑。\n无酒无诗情绪，欲梅欲雪天时。"
  ],
  [
    "柳梢青",
    "周晋",
    "似雾中花，似风前雪，似雨馀云。\n本自无情，点萍成绿，却又多情。\n西湖南陌东城。\n甚管定、年年送春。\n薄幸东风，薄情游子，薄命佳人。"
  ],
  [
    "菩萨蛮",
    "曾原一",
    "淡黄斜日留汀草。\n檐低半露遥岑小。\n病眼不禁愁。\n阑干无数秋。\n雁声何处落。\n旧梦还惊觉。\n风重葛衣单。\n深山吹笛寒。"
  ],
  [
    "小重山",
    "曾原一",
    "薄雪初消银月单。\n疏疏浮竹影、矮红阑。\n梅花梦事落孤山。\n禁人处，霜重鼓声寒。\n留取晓来看。\n斑帘低小阁、烛花残。\n一帆明月去沧湾。\n空相忆，雪浪月痕翻。"
  ],
  [
    "谒金门",
    "曾原一",
    "梅粉褪。\n点点雨声春恨。\n半吐桃花芳意嫩。\n草痕青寸寸。\n把酒花边低问。\n莫解寒深红损。\n等待春风晴得稳。\n琵琶重整顿。"
  ],
  [
    "临江仙",
    "赵希囿",
    "天宇泬寥山气肃，云寒树立无声。\n读书岩下石纵横。\n红尘飞不到，溪水自澄清。\n疏影暗香沙路古，何妨曳杖闲行。\n巢林冻雀不曾惊。\n晚钟穿翠霭，来共话平生。"
  ],
  [
    "西江月",
    "萧廷之",
    "两手劈开混沌，坦然直露丹宗。\n日魂月魄自西东。\n牢捉莫轻放纵。\n外道邪魔缩项，相将结宝中宫。\n九还七返片时功。\n皆赖黄婆相送。"
  ],
  [
    "西江月",
    "萧廷之",
    "默运乾坤否泰，抽添妙在屯蒙。\n起於复卦剥于终。\n温养两般作用。\n沐浴要防危险，吹嘘全藉离风。\n工夫还返入坤宫。\n火足不宜轻弄。"
  ],
  [
    "西江月",
    "萧廷之",
    "要识真铅真汞，都来只一根源。\n烹煎火候妙中玄。\n不是知音难辨。\n采取莫差时日，仍分弦後弦前。\n玉炉一霎火烧天。\n无位真人出现。"
  ],
  [
    "西江月",
    "萧廷之",
    "莫问九三二八，无过阴偶阳奇。\n大都离坎结夫妻。\n要识屯蒙既未。\n若遇一阳起复，便堪进火无迟。\n只应差失在毫厘。\n野战更宜仔细。"
  ],
  [
    "西江月",
    "萧廷之",
    "鼎器法天象地，坎离运用无差。\n夫妻相会入黄家。\n共说无生妙话。\n雨意云情了当，领头驾动河车。\n搬归顶上结三花。\n牢闭玉关金锁。"
  ],
  [
    "西江月",
    "萧廷之",
    "拨动顶门关捩，自然虎啸龙吟。\n九还七返义幽深。\n出入不离玄牝。\n运用玉炉火候，鼎中练就真金。\n强兵战胜便收心。\n妙在无伤无损。"
  ],
  [
    "西江月",
    "萧廷之",
    "一二复临养火，兔鸡沐浴潜藏。\n分明变化在中央。\n结就玄珠片饷。\n还返归根托体，守城抱一提防。\n黄庭来往是寻常。\n恍惚之中纵放。"
  ],
  [
    "西江月",
    "萧廷之",
    "夹脊双关透顶，此为大道玄门。\n金丹只是此宗根。\n大要知时搬运。\n温养守城野战，华池玉液频吞。\n玉炉常使火温温。\n采药审他老嫩。"
  ],
  [
    "西江月",
    "萧廷之",
    "调燮火工非小，差殊只在毫厘。\n鼎炉汞走黑铅飞。\n从此恐君丧志。\n须共真师细论，无令妄动轻为。\n幽微玄妙最深机。\n言语仍须避忌。"
  ],
  [
    "西江月",
    "萧廷之",
    "九曲江头逆浪，霎时冲过天心。\n顶上水澄澄。\n酝就琼浆自饮。\n便向此时采取，河车搬运无停。\n阴阳一气自浮沈。\n锁闭玉关牢稳。"
  ],
  [
    "西江月",
    "萧廷之",
    "药产西南坤地，金丹只此根宗。\n学人著意细推穷。\n妙绝无过真种。\n了一万般皆毕，休分南北西东。\n执文泥象岂能通。\n恰似哑人谈梦。"
  ],
  [
    "西江月",
    "萧廷之",
    "金液还丹大道，古人万劫一传。\n倾心剖腹露诸篇。\n接引直超道岸。\n莫怪天机泄尽，此玄玄外无玄。\n留传後代与名贤。\n有目分明觑见。"
  ],
  [
    "南乡子",
    "萧廷之",
    "真汞与真铅。\n产在先天与後天。\n大开知时勤采取，玄玄。\n得穴何愁不作仙。\n进火要精专。\n审究前弦与後弦。\n屯卦抽添蒙卦止，难传。\n毫发差殊不结丹。"
  ],
  [
    "南乡子",
    "萧廷之",
    "两手擘鸿蒙。\n慧剑飞来第一峰。\n外道修罗惊缩项，神通。\n造化元来在掌中。\n锻炼玉炉红。\n橐龠吹嘘藉巽风。\n十月托胎吞入腹，坤宫。\n立见三清太上翁。"
  ],
  [
    "南乡子",
    "萧廷之",
    "温养象周天。\n须要微微火力全。\n爱护婴儿惟藉母，三年。\n运用抽添象缺圆。\n牛斗会河边。\n拾取玄珠种玉田。\n定意如如行火候，精专。\n剖腹分明说与贤。"
  ],
  [
    "南乡子",
    "萧廷之",
    "生甲更生庚。\n此是丹头切要明。\n药嫩采来归土釜，煎烹。\n文武刚柔次第行。\n片饷结丹成。\n沐浴防危更守城。\n到此不须行火候，持盈。\n火若加临必定倾。"
  ],
  [
    "南乡子",
    "萧廷之",
    "木兔与金鸡。\n刑德临门有偶奇。\n炉内丹砂宜沐浴，防危。\n神水溶溶满玉池。\n年月日并时。\n刻里工夫一例推。\n著意研穷丹造次，毫厘。\n十月殷勤自保持。"
  ],
  [
    "南乡子",
    "萧廷之",
    "鼎器法乾坤。\n上是天元下地元。\n若也更能颠倒运，交番。\n阖劈循环在八门。\n搬运上昆仑。\n龟与蛇儿自吐吞。\n百尺竿头牢把线，掀援。\n从此元神命永存。"
  ],
  [
    "南乡子",
    "萧廷之",
    "关锁自周天。\n升降循环三寸田。\n不在嘘呵并数息，天然。\n九转无亏火力全。\n胎息漫流传。\n要在阴阳不可偏。\n呼吸吹嘘皆赖巽，绵绵。\n妙在前弦与後弦。"
  ],
  [
    "南乡子",
    "萧廷之",
    "复卦起潜龙。\n戊己微调未可攻。\n九二见龙临卦主，神通。\n从此炉中次第红。\n泰卦恰相逢。\n猛火烧乾藉巽风。\n炼就黄芽并白雪，奇功。\n还返归坤道始穷。"
  ],
  [
    "南乡子",
    "萧廷之",
    "识得水中金。\n煅炼烹煎理更深。\n进退抽添须九转，浮沈。\n温养潜龙复与临。\n妙运自天心。\n托仗黄婆配丙壬。\n酝就醍醐山顶降，频斟。\n慢拨无弦一曲琴。"
  ],
  [
    "南乡子",
    "萧廷之",
    "长子到西方。\n少女归乾变六阳。\n便好下功修二八，提防。\n至九方知道自昌。\n牛斗共商量。\n巧夺天功妙莫量。\n离坎夫妻交媾後，难忘。\n始觉壶中日月长。"
  ],
  [
    "南乡子",
    "萧廷之",
    "白雪与黄芽。\n两味精华共一家。\n采择辨时衰与旺，堪夸。\n火候毫厘不可差。\n顶上结三花。\n驾动羊车与鹿车。\n乌兔往来南北面，交加。\n从此天河稳泛槎。"
  ],
  [
    "南乡子",
    "萧廷之",
    "尽净露天机。\n只恐时人自执迷。\n颔下藏珠当猛取，休迟。\n道在身中更问谁。\n尘纲忽抛离。\n百岁年华七十稀。\n莫待老来铅汞少，堪悲。\n业报前途难自欺。"
  ],
  [
    "浣溪沙",
    "周弼",
    "朴朴精神的的香。\n荼縻一朵晓来妆。\n雏莺叶底学宫商。\n著意劝人须尽醉，扶头中酒又何妨。\n绿窗花影日偏长。"
  ],
  [
    "浣溪沙",
    "黄时龙",
    "雨歇花梢月正明。\n映帘人静绣灯昏。\n鸳鸯成字便停针。\n笑启玉奁明酒晕，缓寻金叶熨香心。\n一春情绪此时深。"
  ],
  [
    "夜行船",
    "黄时龙",
    "十四弦声犹未断。\n星月上、西墙一半。\n却手休弹，含情微妒，报道春宵短。\n银烛纱笼须早办。\n不住地、金蕉催劝。\n别院人归，小窗灯静，自把花枝看。"
  ],
  [
    "虞美人",
    "黄时龙",
    "卷帘人出身如燕。\n烛底粉妆明艳。\n羯鼓初催按六么。\n无限春娇都上、舞裙腰。\n画堂深窈亲曾见。\n宛转楚波如怨。\n小立花心曲未终。\n一把柳丝无力、倚东风。"
  ],
  [
    "玉楼春",
    "陈云",
    "琼奴家与章台并。\n路远可怜归梦近。\n波头浪语脸红潮，镜面频思眉翠晕。\n年年花月年年病。\n花月无情人有恨。\n欲将此恨寄湘流，又恐湘流流不尽。"
  ],
  [
    "谒金门",
    "陈云",
    "春昼永。\n接叶鸣禽相应。\n风定落红香一径。\n疏疏窗竹影。\n寂寞年时酒病。\n远笛悠悠吹醒。\n闲上层楼天又暝。\n云山青不尽。"
  ],
  [
    "谒金门",
    "陈东甫",
    "西风竹。\n风入翠烟□矗。\n红小阑干知几曲。\n声声敲碧玉。\n窗下凤台银烛。\n断梦已惊难续。\n曾伴去年庭下菊。\n夜阑听雨宿。"
  ],
  [
    "长相思",
    "陈东甫",
    "花深深。\n柳阴阴。\n度柳穿花觅信音。\n君心负妾心。\n怨鸣琴。\n恨孤衾。\n钿誓钗盟何处寻。\n当初谁料今。"
  ],
  [
    "望江南・忆江南",
    "陈东甫",
    "芳思远，南苑惜春时。\n翠柳枝柔金笛怨，碧桃花老玉笙悲。\n风日正迟迟。"
  ],
  [
    "青玉案",
    "李曾伯",
    "栖鸦啼破烟林暝。\n把旅梦、俄惊醒。\n猛拍征鞍登小岭。\n峰回路转，月明人静，幻出清凉境。\n马蹄踏碎琼瑶影。\n任露压巾纱未忺整。\n贪看前山云隐隐。\n翠微深处，有人家否，试击柴扃问。"
  ],
  [
    "青玉案",
    "李曾伯",
    "去年曾借梅为寿。\n转眼垂弧小春又。\n一笑巡檐清影瘦。\n雪边聊且，收香藏白，少俟融和透。\n新来东阁高吟就。\n金鼎家声自依旧。\n唤取玉妃重举酒。\n百花头上，一枝芳信，终属东君手。"
  ],
  [
    "好事近",
    "李曾伯",
    "春在粉墙西，墙里不知春色。\n惟有桃花一树，似故园曾识。\n晚来携客上南楼，山外又山隔。\n准拟清明何处，问东风知得。"
  ],
  [
    "柳梢青",
    "李曾伯",
    "万里青天，西来後我，先我东归。\n夜月鞭筹，春风幕府，鹗荐争推。\n杯行到手休辞。\n道秋菊、春兰有时。\n若到松江，莫惊鸥鹭，记取坡词。"
  ],
  [
    "虞美人",
    "李曾伯",
    "韶华只隔窗儿外。\n病起昏於醉。\n花开花落总相忘。\n惟有梦随胡蝶、趁春忙。\n故园芳草应如旧。\n只恨人消瘦。\n拟凭飞燕语归期。\n拼却牡丹开了、有酴縻。"
  ],
  [
    "减字木兰花",
    "李曾伯",
    "无可不可。\n还你天公还我我。\n味触声香。\n尽付庄周蝶满床。\n谩天不过。\n留取心机休用破。\n净几明窗。\n乐取闲中日月长。"
  ],
  [
    "减字木兰花",
    "李曾伯",
    "如何则可。\n我亦不知其谓我。\n隐几焚香。\n对酒一壶书一床。\n知仁观过。\n浑沌翻怜谁凿破。\n寄傲南窗。\n堪羡渊明滋味长。"
  ],
  [
    "西江月",
    "李曾伯",
    "不暖不寒天气，无思无虑山人。\n竹窗时听野禽鸣。\n更有松风成韵。\n竟日蒲团打坐，有时藜杖闲行。\n呼童开酒荐杯羹。\n欲睡携书就枕。"
  ],
  [
    "西江月",
    "李曾伯",
    "排遣新寒有酒，追寻旧隐无人。\n四山朔吹又冬鸣。\n吹送午锺馀韵。\n过眼霜高木落，寄心月驶云行。\n归欤闭户饱藜羹。\n世事华胥一枕。"
  ],
  [
    "糖多令・唐多令",
    "李曾伯",
    "枫荻响飕飕。\n长江六月秋。\n二十年、重到沙头。\n城郭人民那似旧，曾识面、两三鸥。\n落日且登楼。\n英雄休涕流。\n望黄旗、王气东浮。\n借问烟芜苍莽处，还莫是、古襄州。"
  ],
  [
    "点绛唇",
    "李曾伯",
    "懒上巍楼，楚江一望天无际。\n漫游萍寄。\n莫挽东流水。\n一片秋光，直到山阴里。\n人还记。\n戍边归未。\n更忆鲈鱼美。"
  ],
  [
    "朝中措",
    "李曾伯",
    "少年随分赋鹦洲。\n得意桂花秋。\n今日送君行色，梦和月到南楼。\n材名仲父，辞华季子，香满南州。\n勉力中流击楫，直须连钓鳌头。"
  ],
  [
    "朝中措",
    "李曾伯",
    "灯棋三载客边头。\n江汉等萍浮。\n一片白云关念，对床夜雨难留。\n堂堂事会，相期楫，供济泾舟。\n今岁雁来应早，着鞭莫待深秋。"
  ],
  [
    "朝中措",
    "李曾伯",
    "南风吹棹过吴头。\n聚散付云浮。\n且共一杯怀楚，须期万户封留。\n藕花时候，五湖烟雨，西子扁舟。\n转首梦回残角，征人塞上新秋。"
  ],
  [
    "朝中措",
    "李曾伯",
    "夜来南极十分明。\n申月应生申。\n小范龙图老子，大苏玉局仙人。\n擎天健手，家传方略，功在峨岷。\n看取芝封夜下，归来尽展经纶。"
  ],
  [
    "江神子・江城子",
    "李曾伯",
    "白妃卷絮逐风颠。\n透朱帘。\n向空漫。\n剪出冰花，偏爱腊前看。\n能费化工多少力，千万里，尽同天。\n歌楼清赏记当年。\n玉人占。\n绣衾寒。\n老去孤高，世虑肯咨煎。\n争似小窗梅影下，聊一笑，付无言。"
  ],
  [
    "浪淘沙",
    "李曾伯",
    "昨夜雨兼风。\n断送残红。\n老寒犹自著帘栊。\n为问香篝人语道，翠被还重。\n何处有疏锺。\n惊起匆匆。\n惜春休放酒杯空。\n芳草天涯寒食又，归兴尤醲。"
  ],
  [
    "临江仙",
    "李曾伯",
    "同此三秋端正月，地高先得光辉。\n分明身世玉琉璃。\n不妨人未老，长与月相期。\n我有芳尊共玩事，从渠魏鹊无枝。\n直须饮到五更时。\n大家眠玉界，莫羡宴瑶池。"
  ],
  [
    "眼儿媚",
    "李曾伯",
    "公归东里我西州。\n枫荻楚天秋。\n乌樯转首，暮云江树，落日沙头。\n瞿唐此去风涛恶，宁愿贾胡留。\n明年春晚，松江笠泽，归约追游。"
  ],
  [
    "浪淘沙",
    "李曾伯",
    "斜日挂汀洲。\n帆影悠悠。\n碧云合处是吴头。\n几片寒芦三两雁，人立清秋。\n柳外莫停舟。\n休问闲愁。\n人生江海一萍浮。\n世路相期如此水，万里安流。"
  ],
  [
    "谒金门",
    "李曾伯",
    "风又雨。\n芳事葱葱如旅。\n借问甚时才百五。\n东君浑弗顾。\n红紫园林几许。\n横笛数声何处。\n桃涨连天归未去。\n客和春且驻。"
  ],
  [
    "谒金门",
    "李曾伯",
    "春且驻。\n休惜残红无主。\n柳色青青还未絮。\n牡丹犹待雨。\n金鸭沈烟一缕。\n人在纱窗觅句。\n仿佛家山三月暮。\n隔帘闻燕语。"
  ],
  [
    "一剪梅・一翦梅",
    "李曾伯",
    "人生能有几中秋。\n人自多愁。\n月又何愁。\n老娥今夜为谁羞。\n云意悠悠。\n雨意悠悠。\n自怜踪迹等萍浮。\n去岁荆州。\n今岁渝州。\n可人谁与共斯楼。\n归去休休。\n睡去休休。"
  ],
  [
    "乌夜啼",
    "郑熏初",
    "春江一望微茫。\n辨桅樯。\n无限青青麦里、菜花黄。\n今古恨，登临泪，几斜阳。\n不是寄奴住处、也凄凉。"
  ],
  [
    "如梦令",
    "赵崇",
    "日日酒围花阵。\n画阁红楼相近。\n残月醉归来，长是雨羞云困。\n低问。\n低问。\n独自绣帏睡稳。"
  ],
  [
    "如梦令",
    "赵崇",
    "窗外燕娇莺妒。\n窗下梦魂无据。\n梦好却频惊，不到彩云深处。\n无绪。\n无绪。\n红重一帘花雨。"
  ],
  [
    "更漏子",
    "赵崇",
    "玉搔头，金约臂。\n娇重不胜残醉。\n留粉黛，晕胭脂。\n浅寒生玉肌。\n待归来，浑未准。\n疑杀那回书信。\n春又好，思无穷。\n卷帘花露浓。"
  ],
  [
    "谒金门",
    "赵崇",
    "春尚浅。\n江上柳梢风软。\n销尽玉梅春不管。\n冷香和梦远。\n脉脉绿窗新怨。\n花胜无心重翦。\n帘押护香闲不卷。\n卷帘芳事遍。"
  ],
  [
    "谒金门",
    "赵崇",
    "春意泄。\n香重一枝梅雪。\n寒透玉壶冰暗结。\n玉奴情更劣。\n似语还羞奇绝。\n妒白怜红时节。\n酒力未醒双眼缬。\n一帘风弄月。"
  ],
  [
    "谒金门",
    "赵崇",
    "晴意早。\n帘外数声啼鸟。\n有约不来春梦杳。\n琐窗微弄晓。\n江上残梅未扫。\n叶底芳桃红小。\n天远断云尘不到。\n过春还草草。"
  ],
  [
    "谒金门",
    "赵崇",
    "春意薄。\n江上晚来风恶。\n帘外海棠花半落。\n睡深浑未觉。\n梦想当年行乐。\n新恨暗添金鹊。\n写就金笺无处托。\n去鸿天一角。"
  ],
  [
    "清平乐",
    "赵崇",
    "莺歌蝶舞。\n池馆春多处。\n满架花云留不住。\n散作一川香雨。\n相思夜夜情悰。\n青衫泪满啼红。\n料想故园桃李，也应怨月愁风。"
  ],
  [
    "清平乐",
    "赵崇",
    "妒红欺绿。\n轻浪潮温玉。\n鸾袖卷香金。\n娇怯未消寒粟。\n锦衾初罢承欢。\n宿妆微褪香弯。\n醉眼乍松还困，断云犹绕巫山。"
  ],
  [
    "南柯子・南歌子",
    "赵崇",
    "丝发风轻掠，酥胸冷不侵。\n背人小立卸瑶簪。\n一缕柔情、系得几人心。\n曲槛花方蓓，荷桥柳未阴。\n红羞绿困不能禁。\n恼乱东风、无计等春深。"
  ],
  [
    "南柯子・南歌子",
    "赵崇",
    "掩笑轻抬袖，慵妆浅画眉。\n嫩晴帘箔玉梅飞。\n门外寒轻、疏柳趁黄时。\n绾带香罗结，交叉绿玉枝。\n看看又误踏青期。\n倚遍栏干、心事只春知。"
  ],
  [
    "恋绣衾",
    "赵崇",
    "江烟如雾水满汀。\n早梅花、偏占浅清。\n倚翠竹、寒无力，想潇湘、斜日暮云。\n几回梦断阳春面，问百花、犹隔几尘。\n趁月夜、霜风峭，约彩鸾、同载玉笙。"
  ],
  [
    "蝶恋花",
    "赵崇",
    "一翦微寒禁翠袂。\n花下重开，旧燕添新垒。\n风旋落红香币地。\n海棠枝上莺飞起。\n薄雾笼春天欲醉。\n碧草澄波，的的情如水。\n料想红楼挑锦字。\n轻云淡月人憔悴。"
  ],
  [
    "菩萨蛮",
    "赵崇",
    "桃花相向东风笑。\n桃花忍放东风老。\n细草碧如烟。\n薄寒轻暖天。\n折钗鸾作股。\n镜里参差舞。\n破碎玉连环。\n卷帘春睡残。"
  ],
  [
    "望江南・忆江南",
    "方岳",
    "梅欲老，撑月过南徐。\n家口纵多难减鹤，路程不远易携书。\n只是废春锄。\n霜满袖，茶灶借僧庐。\n湖海甚豪今倦矣，丘山虽寿竟何如。\n一笑荐冰蔬。"
  ],
  [
    "蝶恋花",
    "方岳",
    "雁落寒沙秋恻恻。\n明月芦花，共是江南客。\n骑鹤楼高边羽急。\n柔情不尽淮山碧。\n世路只催双鬓白。\n菰菜莼羹，正自怜人忆。\n归梦不知江水隔。\n烟帆飞过平如席。"
  ],
  [
    "蝶恋花",
    "方岳",
    "山抹修眉横绿净。\n浦溆生寒，立尽梧桐影。\n香灺未消帘幕静。\n醉红如洗风吹醒。\n一夜秋声连玉井。\n梦落孤篷，已尽山阴兴。\n戍角凄凉清漏永。\n江南烟雨何堪省。"
  ],
  [
    "蝶恋花",
    "方岳",
    "秋水涵空如镜净。\n满镜清寒，倒碧摇山影。\n药户谁抨圆玉静。\n碧纱人怯黄昏醒。\n丛桂小山寒井井。\n唤起江南，一叶莼鲈兴。\n先自新愁愁夜永。\n不堪宋□重提省。"
  ],
  [
    "如梦令",
    "方岳",
    "知是谁家燕子。\n直恁惺松言语。\n深入绣帘来，无奈落花飞絮。\n春去。\n春去。\n且道干卿何事。"
  ],
  [
    "如梦令",
    "方岳",
    "雨洗海棠如雪。\n又是清明时节。\n燕子几时来，只了为花愁绝。\n愁绝。\n愁绝。\n枉与春风分说。"
  ],
  [
    "西江月",
    "方岳",
    "茅屋何堪翠袖，芝田自有霓裳。\n一双雪舞碧云乡。\n富贵人家以上。\n竹外山童敲臼，梅边溪友传觞。\n青霞道服石炉香。\n便是寿星模样。"
  ],
  [
    "西江月",
    "方岳",
    "燕子催将初度，梨花指定清明。\n春风可是太多情。\n乐事良辰一并。\n绛老从头甲子，楚骚几度庚寅。\n晴光不隔凤凰城。\n花底举头天近。"
  ],
  [
    "西江月",
    "方岳",
    "蔬甲初肥雨润，茶枪小摘春明。\n野篱是处可诗情。\n打过下湖船并。\n捷报秋来旁午，贤关早晚同寅。\n绿杨连骑带春城。\n不问南山远近。"
  ],
  [
    "一落索",
    "方岳",
    "瘦得黄花能小。\n一帘香杳。\n东篱云冷正愁予，犹幸是、西风少。\n叶下亭皋渺渺。\n秋何为者。\n无钱持蟹对黄花，又孤负、重阳也。"
  ],
  [
    "浣溪沙",
    "方岳",
    "半壳含潮带靥香。\n双螯嚼雪迸脐黄。\n芦花洲渚夜来霜。\n短棹秋江清到底，长头春瓮醉为乡。\n风流不枉与诗尝。"
  ],
  [
    "浣溪沙",
    "方岳",
    "夜醉渊明把菊图。\n宿酲扶晓又冰壶。\n秋香留得伴双凫。\n并日满浮金馨落，明年初赐玉茱萸。\n更书欲上有除书。"
  ],
  [
    "眼儿媚",
    "方岳",
    "雁带新霜几多愁。\n和月落沧洲。\n桂花如许，菊花如许，怎不悲秋。\n江山例合闲人管，也白几分头。\n去年曾此，今年曾此，烟雨孤舟。"
  ],
  [
    "鹊桥仙",
    "方岳",
    "银河无浪，琼楼不暑。\n一点柔情如水。\n肯捐兰了渠愁，尽闲却、纤纤机杼。\n波心沁雪，鸥边分雨。\n翦得荷花能楚。\n天公煞自解风流，看得我、如何销汝。"
  ],
  [
    "鹊桥仙",
    "方岳",
    "今朝廿九，明朝初一。\n怎欠秋崖个生日。\n客中情绪老天知，道这月、不消三十。\n春盘缕翠，春缸摇碧。\n便泥做、梅花消息。\n雪边试问是耶非，笑今夕、不知何夕。"
  ],
  [
    "玉楼春",
    "方岳",
    "木犀过了诗憔悴。\n只有黄花开又未。\n秋风也不管人愁，到处相寻吹短袂。\n露滴碧觞谁共醉。\n肠断向来携手地。\n夜寒笺与月明看，未必月明知此意。"
  ],
  [
    "虞美人",
    "方岳",
    "鸥清眠醉晴溪月。\n几梦寒蓑雪。\n断桥篱落带人家。\n枝北枝南初著、两三花。\n曾於春底横孤艇。\n香似诗能冷。\n娟娟玉立载归壶。\n渺渺愁予肯入、楚骚无。"
  ],
  [
    "一剪梅・一翦梅",
    "方岳",
    "谁翦轻琼做物华。\n春绕天涯。\n水绕天涯。\n园林晓树恁横斜。\n道是梅花。\n不是梅花。\n宿鹭联拳倚断槎。\n昨夜寒些。\n今夜寒些。\n孤舟蓑笠钓烟沙。\n待不思家。\n怎不思家。"
  ],
  [
    "行香子",
    "方岳",
    "说与樵青。\n紧闭柴门。\n道先生检校东屯。\n阿戎安在，未扫愁痕。\n且免歌词，休载妓，莫携尊。\n梅自生春。\n雪立前村。\n道此杯、酒也须温。\n无穷身外，付与乾坤。\n谁共耕山，闲钓水、饱窥园。"
  ],
  [
    "江神子・江城子",
    "方岳",
    "窗绡深隐护芳尘。\n翠眉颦。\n越精神。\n几雨几晴，做得这些春。\n切莫近前轻著语，题品错，怕渠嗔。\n碧壶谁贮玉粼粼。\n醉香茵。\n晚风频。\n吹得酒痕，如洗一番新。\n只恨谪仙浑懒却，辜负那，倚阑人。"
  ],
  [
    "江神子・江城子",
    "方岳",
    "梅花吹梦过溪桥。\n路迢迢。\n雪初消。\n似恁天寒，诗瘦想无柳。\n听得草堂人有语，能几日，是生朝。\n乱云深处洗山瓢。\n鬓萧萧。\n酒红朝。\n回首六朝，南北黯魂销。\n纵使锺山青眼在，终不似，侣渔樵。"
  ],
  [
    "瑞鹧鸪",
    "方岳",
    "中元过後恰三朝。\n因甚庭闱喜气飘。\n李谪若非当此夕，甲生应是在今宵。\n满斟绿醑歌檀口，慢拍红牙舞柳腰。\n富贵荣华谁得似，祝公千岁乐逍遥。"
  ],
  [
    "霜天晓角",
    "楼",
    "月淡风轻。\n黄昏未是清。\n吟到十分清处，也不啻、二三更。\n晓钟天未明。\n晓霜人未行。\n只有城头残角，说得尽、我平生。"
  ],
  [
    "霜天晓角",
    "楼",
    "翦雪裁冰。\n有人嫌太清。\n又有人嫌太瘦，都不是、我知音。\n谁是我知音。\n孤山人姓林。\n一自西湖别後，辜负我、到如今。"
  ],
  [
    "鹊桥仙",
    "赵孟坚",
    "明金点染，枝头初见，四出如将刀翦。\n芳心才露一些儿，早以被、西风传遍。\n归来醉也，香凝襟袖，疑向广寒宫殿。\n便须著个胆瓶儿，夜深在、枕屏根畔。"
  ],
  [
    "朝中措",
    "赵孟坚",
    "担头看尽百花春。\n春事只三分。\n不似莺莺燕燕，相将红杏芳园。\n名缰易绊，征尘难浣，极目销魂。\n明日清明到也，柳条插向谁门。"
  ],
  [
    "好事近",
    "赵孟坚",
    "春早峭寒天，客里倦怀尤恶。\n待起冷清清地，又孤眠不著。\n重温卯酒整瓶花，总待自霍索。\n忽听海棠初卖，买一枝添却。"
  ],
  [
    "感皇恩",
    "赵孟坚",
    "官小宦游初，清贫如旧。\n小簇杯盘旋篘酒。\n虽然微禄，不比他们丰厚。\n也知惭愧是，皇恩受。\n富贵千般，享之惟寿。\n心地平时到头有。\n摩挲铜狄，祝望比他长久。\n鼎来荣贵待，通闺後。"
  ],
  [
    "感皇恩",
    "赵孟坚",
    "一百二十年，两番甲子。\n前番风霜饱谙矣。\n今番甲子，一似腊尽春至。\n程程有好在，应惭愧。\n莫道官贫，胜如无底。\n随分杯筵称家计。\n从今数去，尚有五十八生朝里。\n待儿官大，做奢遮会。"
  ],
  [
    "减字木兰花",
    "马光祖",
    "多情多爱。\n还了平生花柳债。\n好个檀郎。\n室女为妻也不妨。\n杰才高作。\n聊赠青蚨三百索。\n烛影摇红。\n记取媒人是马公。"
  ],
  [
    "朝中措",
    "萧",
    "半山社雨欲黄昏。\n燕子不过门。\n杨柳染深绿意，海棠啼损红痕。\n绮寮妆束，宝钗歌舞，玉枕温存。\n一段旧情有味，十分新恨无言。"
  ],
  [
    "恋绣衣",
    "萧",
    "倚阑闲看燕定巢。\n旧弹筝、因病久抛。\n画不尽、残眉黛，被东风、吹在柳梢。\n晓来暗理伤春曲，把金钗、枕畔细敲。\n书寄与、天涯去，并相思、红泪一包。"
  ],
  [
    "霜天晓角",
    "萧泰来",
    "千霜万雪。\n受尽寒磨折。\n赖是生来瘦硬，浑不怕、角吹彻。\n清绝。\n影也别。\n知心惟有月。\n原没春风情性，如何共、海棠说。"
  ],
  [
    "城头月",
    "马天骥",
    "城头月色明如昼。\n总是青霞有。\n酒醉茶醒，饥餐困睡，不把双眉皱。\n坎离龙虎勤交媾。\n炼得丹将就。\n借问罗浮鹤侣，还似先生否。"
  ],
  [
    "城头月",
    "黎道静",
    "阳光子夜开清昼。\n照了无何有。\n弱水蓬莱，河车忽动，万顷金波皱。\n红铅墨汞相交媾。\n片饷丹成就。\n把握阴阳，一锺造化，此诀人知否。"
  ],
  [
    "青玉案",
    "薛泳",
    "一盘消夜江南果。\n吃果看书只清坐。\n罪过梅花料理我。\n一年心事，半生牢落，尽向今宵过。\n此身本是山中个。\n才出山来便希差。\n手种青松应是大。\n缚茅深处，抱琴归去，又是明年话。"
  ],
  [
    "眼儿媚",
    "陈诜",
    "鬓边一点似飞鸦。\n休把翠钿遮。\n二年三载，千拦百就，今日天涯。\n杨花又逐东风去，随分入人家。\n要不思量，除非酒醒，休照菱花。"
  ],
  [
    "小桃红・连理枝",
    "余桂英",
    "芳草连天暮。\n斜日明汀渚。\n懊恨东风，恍如春梦，匆匆又去。\n早知人、酒病更诗愁，镇轻随飞絮。\n宝镜空留恨，筝雁浑无据。\n门外当时，薄情流水，如今何处。\n正相思、望断碧山云，又莺啼晚雨。"
  ],
  [
    "三台春曲",
    "许",
    "昨夜微风细雨，今朝薄霁轻寒。\n檐外一声啼鸟，报知花柳平安。"
  ],
  [
    "三台春曲",
    "许",
    "春是人间过客，花随春不多时。\n人比花尤易老，那堪终日相思。"
  ],
  [
    "谒金门",
    "许",
    "微雨後。\n染得杏腮红透。\n春色好时人却瘦。\n镜寒妆不就。\n柳外一莺啼昼。\n约略情怀中酒。\n困起半弯眉袖。\n髻松簪玉溜。"
  ],
  [
    "鹧鸪天",
    "许",
    "翠凤金鸾绣欲成。\n沈香亭下款新晴。\n绿随杨柳阴边去，红踏桃花片上行。\n莺意绪，蝶心情。\n一时分付小银筝。\n归来玉醉花柔困，月滤窗纱约半更。"
  ],
  [
    "柳枝・杨柳枝",
    "许",
    "冷迫春宵一半床。\n懒熏香。\n不如屏里画鸳鸯。\n永成双。\n重叠衾罗犹未暖。\n红烛短。\n明朝春雨足池塘。\n落花忙。"
  ],
  [
    "小重山",
    "许",
    "正是拈芳采艳时。\n连朝风雨里，掩朱扉。\n强排春恨剪新词。\n词未就，莺唱缕金衣。\n云薄弄晴晖。\n试穿花迳去，拣双枝。\n紫香红腻著罗衣。\n簪不尽，瓶里顿将归。"
  ],
  [
    "满宫春",
    "许",
    "懒抟香，慵弄粉。\n犹带浅酲微困。\n金鞍何处掠新欢，偷倩燕寻莺问。\n柳供愁，花献恨。\n衮絮猎红成阵。\n碧楼能有几番春，又是一番春尽。"
  ],
  [
    "浣溪沙",
    "许",
    "欲把香缯暖缬裁。\n玉箱金锁又慵开。\n一杯茶罢上春台。\n方向柳边揉碧缕，又从花畔并红腮。\n不知凝待阿谁来。"
  ],
  [
    "更漏子",
    "许",
    "泪淹红，腮褪粉。\n等得玉销花损。\n羞阮凤，怯筝鸾。\n指寒无好弹。\n一庭雪。\n半窗月。\n又是独眠时节。\n孤枕怨，小屏愁。\n天涯梦里游。"
  ],
  [
    "荷叶杯",
    "许",
    "鹊踏画檐双噪。\n书到。\n和笑拆封看。\n归程能隔几重山。\n远约数宵间。\n准备绣轮雕辔。\n游戏。\n说与百花知。\n莫教枝上一红飞。\n留伴玉东西。"
  ],
  [
    "夜行船",
    "许",
    "一辔东风留不住。\n离歌断、日斜春暮。\n多事啼莺，妒情飞燕，一路送人归去。\n文君自被琴心误。\n却惆怅、落花飞絮。\n锦字机寒，玉炉烟冷，门外乱山无数。"
  ],
  [
    "应天长",
    "许",
    "溅紫飘红风又雨。\n一刻韶芳留不住。\n燕吞声，莺谇语。\n待得晴来人已去。\n怯新歌，怜旧舞。\n冷落艳腔芳谱。\n要识此时情绪。\n豆梅酸更苦。"
  ],
  [
    "喜迁莺",
    "许",
    "鸠雨细，燕风斜。\n春悄谢娘家。\n一重帘外即天涯。\n何必暮云遮。\n钏金寒，钗玉冷。\n薄醉欲成还醒。\n一春梳洗不簪花。\n孤负几韶华。"
  ],
  [
    "虞美人",
    "许",
    "杏花窗底人中酒。\n花与人相守。\n帘衣不肯护春寒。\n一声娇嚏两眉攒。\n拥衾眠。\n明朝又有秋千约。\n恐未忺梳掠。\n倩谁传语画楼风。\n略吹丝雨湿春红。\n绊游踪。"
  ],
  [
    "清平乐",
    "许",
    "凤双鸾偶。\n天上人间有。\n檐玉无声花影瘦。\n夜浅春浓时候。\n别来几度寒宵。\n六桥风月迢迢。\n灯下有谁相伴，一方红湿鲛绡。"
  ],
  [
    "山花子",
    "许",
    "柳揉花旋染衣。\n丝丝红翠扑春辉。\n罗绮丛中无此艳，小西施。\n腰细最便围舞，袖寒时复罩香え。\n误点一痕残泪粉，怕人知。"
  ],
  [
    "相思引",
    "许",
    "组绣盈箱锦满机。\n倩谁缝作护花衣。\n恐花飞去，无复上芳枝。\n已恨远山迷望眼，不须更画远山眉。\n正无聊赖，雨外一鸠啼。"
  ],
  [
    "画堂春",
    "许",
    "一绡香暖看灯衣。\n领珠襟翠争辉。\n金球斜亸雪梅枝。\n著带都宜。\n桃艳妆成醉脸，柳娇移上歌眉。\n一轮蟾玉堕花西。\n携手同归。"
  ],
  [
    "相见欢",
    "许",
    "绣围春水锦笼山。\n冶游天。\n可惜连朝中酒、怯秋千。\n妆楼暖。\n朱帘卷。\n燕斜穿。\n冲落两三花片、镜台边。"
  ],
  [
    "后庭花",
    "许",
    "一春不识西湖面。\n翠羞红倦。\n雨窗和泪摇湘管。\n意长笺短。\n知心惟有雕梁燕。\n自来相伴。\n东风不管琵琶怨。\n落花吹遍。"
  ],
  [
    "菩萨蛮",
    "李昴英",
    "云山叠叠双眸短。\n梦魂夜趁行人远。\n千里共襟期。\n吟风饮月时。\n碧溪穿翠峡。\n雪意蓬萧飒。\n安得翅飞来。\n冲寒同访梅。"
  ],
  [
    "渔家傲",
    "李昴英",
    "重著夹罗犹怯冷。\n隔帘拜祝团圆镜。\n取片龙涎安古鼎。\n香阁静。\n横窗写出梅花影。\n寒鹊颤枝飞不定。\n回纹刺就更筹永。\n小玉欣眠呼不醒。\n霜气紧。\n丽谯吹动梅花引。"
  ],
  [
    "西江月",
    "李昴英",
    "小载池心月，长虹夸水中天。\n主人情重客留连。\n便欲乘风寒殿。\n霜竹且传秋信，镜蕖不作春妍。\n夜凉正好倒金船。\n朔饮而今再见。"
  ],
  [
    "浣溪沙",
    "李昴英",
    "笋玉纤纤拍扇纨。\n戏拈荷叶起文鸳。\n水亭初试小龙团。\n拜月深深频祝愿，花枝低压髻云偏。\n倩人解梦语喧喧。"
  ],
  [
    "城头月",
    "李昴英",
    "工夫作用中宵昼。\n点化无中有。\n真气长存，童颜不改，底用呵磨皱。\n一身二五之精媾。\n积得婴儿就。\n试问霞翁，三亩田熟未，还解飞冲否。"
  ],
  [
    "隔浦莲近・隔浦莲近拍",
    "吴文英",
    "榴花依旧照眼。\n愁褪红丝腕。\n梦绕烟江路，汀菰绿薰风晚。\n年少惊送远。\n吴蚕老、恨绪萦抽茧。\n旅情懒。\n扁舟系处，青帘浊酒须换。\n一番重午，旋买香蒲浮盏。\n新月湖光荡素练。\n人散。\n红衣香在南岸。"
  ],
  [
    "垂丝钓近・垂丝钓",
    "吴文英",
    "听风听雨，春残花落门掩。\n乍倚玉阑，旋翦夭艳。\n携醉靥。\n放溯溪游缆。\n波光撼。\n映烛花黯澹。\n碎霞澄水，吴宫初试菱鉴。\n旧情顿减。\n孤负深杯滟。\n衣露天香染。\n通夜饮。\n问漏移几点。"
  ],
  [
    "荔枝香近・荔枝香",
    "吴文英",
    "睡轻时闻，晚鹊噪庭树。\n又说今夕天津，西畔重欢遇。\n蛛丝暗锁红楼，燕子穿帘处。\n天上、未比人间更情苦。\n秋鬓改，妒月姊、长眉妩。\n过雨西风，数叶井梧愁舞。\n梦入蓝桥，几点疏星映朱户。\n泪湿沙边凝伫。"
  ],
  [
    "解蹀躞",
    "吴文英",
    "醉云又兼醒雨，楚梦时来往。\n倦蜂刚著梨花、惹游荡。\n还作一段相思，冷波叶舞愁红，送人双桨。\n暗凝想。\n情共天涯秋黯，朱桥锁深巷。\n会稀投得轻分、顿惆怅。\n此去幽曲谁来，可怜残照西风，半妆楼上。"
  ],
  [
    "江神子・江城子",
    "吴文英",
    "天街如水翠尘空。\n建章宫。\n月明中。\n人未归来，玉树起秋风。\n宝栗万钉花露重，催赐带，过垂虹。\n夜凉沈水绣帘栊。\n酒香浓。\n雾。\n钗列吴娃，袅带金虫。\n三十六宫蟾观冷，留不住，佩丁东。"
  ],
  [
    "江神子・江城子",
    "吴文英",
    "西风来晚桂开迟。\n月宫移。\n到东篱。\n簌簌惊尘，吹下半冰规。\n拟唤阿娇来小隐，金屋低，乱香飞。\n重阳还是隔年期。\n蝶相思。\n客情知。\n吴水吴烟，愁里更多诗。\n一夜看承应未别，秋好处，雁来时。"
  ],
  [
    "江神子・江城子",
    "吴文英",
    "西风一叶送行舟。\n浅迟留。\n舣汀洲。\n新浴红衣，绿水带香流。\n应是离宫城外晚，人伫立，小帘钩。\n新归重省别来愁。\n黛眉头。\n半痕秋。\n天上人间，斜月绣针楼。\n湘浪莫迷花蝶梦，江上约，负轻鸥。"
  ],
  [
    "风入松",
    "吴文英",
    "春风吴柳几番黄。\n欢事小蛮窗。\n梅花正结双头梦，被玉龙、吹散幽香。\n昨夜灯前歌黛，今朝陌上啼妆。\n最怜无侣伴雏莺。\n桃叶已春江。\n曲屏先暖鸳衾惯，夜寒深、都是思量。\n莫道蓝桥路远，行云只隔幽坊。"
  ],
  [
    "风入松",
    "吴文英",
    "听风听雨过清明。\n愁草瘗花铭。\n楼前绿暗分携路，一丝柳、一寸柔情。\n料峭春寒中酒，交加晓梦啼莺。\n西园日日扫林亭。\n依旧赏新晴。\n黄蜂频扑秋千索，有当时、纤手香凝。\n惆怅双鸳不到，幽阶一夜苔生。"
  ],
  [
    "风入松",
    "吴文英",
    "兰舟高荡涨波凉。\n愁被矮桥妨。\n暮烟疏雨西园路，误秋娘、浅约宫黄。\n还泊邮亭唤酒，旧曾送客斜阳。\n蝉声空曳别枝长。\n似曲不成商。\n御罗屏底翻歌扇，忆西湖、临水开窗。\n和醉重寻幽梦，残衾已断熏香。"
  ],
  [
    "风入松",
    "吴文英",
    "一番疏雨洗芙蓉。\n玉冷佩丁东。\n辘轳听带秋声转，早凉生、傍井梧桐。\n欢宴良宵好月，佳人修竹清风。\n临池飞阁乍青红。\n移酒小垂虹。\n贞元供奉梨园曲，称十香、深蘸琼锺。\n醉梦孤云晓色，笙歌一派秋空。"
  ],
  [
    "风入松",
    "吴文英",
    "画船帘密不藏香。\n飞作楚云狂。\n傍怀半卷金炉烬，怕暖销、春日朝阳。\n清馥晴熏残醉，断烟无限思量。\n凭阑心事隔垂杨。\n楼燕锁幽妆。\n梅花偏恼多情月，慰溪桥、流水昏黄。\n哀曲霜鸿凄断，梦魂寒蝶幽扬。"
  ],
  [
    "柳梢青",
    "吴文英",
    "断梦游轮。\n孤山路杳，越树阴新。\n流水凝酥，征衫沾泪，都是离痕。\n玉屏风冷愁人。\n醉烂漫、梅花翠云。\n傍夜船回，惜春门掩，一镜香尘。"
  ],
  [
    "生查子",
    "吴文英",
    "暮云千万重，寒梦家乡远。\n愁见越溪娘，镜里梅花面。\n醉情啼枕冰，往事分钗燕。\n三月灞陵桥，心翦东风乱。"
  ],
  [
    "一翦梅",
    "吴文英",
    "远目伤心楼上山。\n愁里长眉，别後峨鬟。\n暮云低压小阑干。\n教问孤鸿，因甚先还。\n瘦倚溪桥梅夜寒。\n雪欲消时，泪不禁弹。\n翦成钗胜待归看。\n春在西窗，灯火更阑。"
  ],
  [
    "点绛唇",
    "吴文英",
    "春未来时，酒携不到千岩路。\n瘦还如许。\n晚色天寒处。\n无限新愁，难对风前语。\n行人去。\n暗消春素。\n横笛空山暮。"
  ],
  [
    "西江月",
    "吴文英",
    "枝袅一痕雪在，叶藏几豆春浓。\n玉奴最晚嫁东风。\n来结梨花幽梦。\n香力添熏罗被，瘦肌犹怯冰绡。\n绿阴青子老溪桥。\n羞见东邻娇小。"
  ],
  [
    "桃源忆故人",
    "吴文英",
    "越山青断西陵浦。\n一片密阴疏雨。\n潮带旧愁生暮。\n曾折垂杨处。\n桃根桃叶当时渡。\n呜咽风前柔橹。\n燕子不留春住。\n空寄离樯语。"
  ],
  [
    "夜行船",
    "吴文英",
    "碧甃清漪方镜小。\n绮疏净、半尘不到。\n古鬲香深，宫壶花换，留取四时春好。\n楼上眉山云窈窕。\n香衾梦、镇疏清晓。\n并蒂莲开，合欢屏暖，玉漏又催朝早。"
  ],
  [
    "朝中措",
    "吴文英",
    "吴山相对越山青。\n湘水一春平。\n粉字情深题叶，红波香染浮萍。\n朝云暮雨，玉壶尘世，金屋瑶京。\n晚雨西陵潮讯，沙鸥不似身轻。"
  ],
  [
    "风入松",
    "吴文英",
    "一帆江上暮潮平。\n骑鹤过瑶京。\n湘波山色青天外，红香荡、玉佩东丁。\n西圃仍圆夜月，南风微弄秋声。\n阿咸才俊玉壶冰。\n王母最怜生。\n万年枝上千年叶，垂杨鬓、春共青青。\n连唤碧筒传酒，云回一曲双成。"
  ],
  [
    "西江月",
    "吴文英",
    "清梦重游天上，古香吹下云头。\n箫声三十六宫愁。\n高处花惊风骤。\n客路羁情不断，阑干晚色先收。\n千山浓绿未成秋。\n谁见月中人瘦。"
  ],
  [
    "朝中措",
    "吴文英",
    "殷云凋叶晚晴初。\n篱落认奚奴。\n才近西窗灯火，旋收残夜琴书。\n秋深露重，天空海阔，玉界香浮。\n木落秦山清瘦，西风几许工夫。"
  ],
  [
    "点绛唇",
    "吴文英",
    "金井空阴，枕痕历尽秋声闹。\n梦长难晓。\n月树愁鸦悄。\n梅压檐梢，寒蝶寻香到。\n窗黏了。\n翠池春小。\n波冷鸳鸯觉。"
  ],
  [
    "点绛唇",
    "吴文英",
    "明月茫茫，夜来应照南桥路。\n梦游熟处。\n一枕啼秋雨。\n可惜人生，不向吴城住。\n心期误。\n雁将秋去。\n天远青山暮。"
  ],
  [
    "玉楼春",
    "吴文英",
    "阑干独倚天涯客。\n心影暗雕风叶寂。\n千山秋入雨中青，一雁暮随云去急。\n霜花强弄春颜色。\n相吊年光浇大白。\n海烟沈处倒残霞，一杼鲛绡和泪织。"
  ],
  [
    "柳梢青",
    "吴文英",
    "翠嶂围屏。\n留连讯景，花外油亭。\n澹色烟昏，浓光清晓，一幅闲情。\n辋川落日渔罾。\n写不尽、人间四并。\n亭上秋声，莺笼春语，难入丹青。"
  ],
  [
    "浣溪沙",
    "吴文英",
    "秦黛横愁送暮云。\n越波秋浅暗啼昏。\n空庭春草绿如裙。\n彩扇不歌原上酒，青门频返月中魂。\n花开空忆倚阑人。"
  ],
  [
    "浣溪沙",
    "吴文英",
    "一曲鸾箫别彩云。\n燕钗尘涩镜华昏。\n灞桥舞色褪蓝裙。\n湖上醉迷西子梦，江头春断倩离魂。\n旋缄红泪寄行人。"
  ],
  [
    "一翦梅",
    "吴文英",
    "老色频生玉镜尘。\n雪澹春姿，越看精神。\n溪桥人去几黄昏。\n流水泠泠，都是啼痕。\n烟雨轻寒暮掩门。\n萼绿灯前，酒带香温。\n风情谁道不因春。\n春到一分，花瘦一分。"
  ],
  [
    "燕归梁",
    "吴文英",
    "一片游尘拂镜湾。\n素影护梅残。\n行人无语看春山。\n背东风、两苍颜。\n梦飞不到梨花外，孤馆闭、五更寒。\n谁怜消渴老文园。\n听溪声、泻冰泉。"
  ],
  [
    "乌夜啼",
    "吴文英",
    "醉痕深晕潮红。\n睡初浓。\n寒食来时池馆，旧东风。\n银烛换。\n月西转。\n梦魂中。\n明日春和人去，绣屏空。"
  ],
  [
    "浪淘沙",
    "吴文英",
    "绿树越溪湾。\n过雨云殷。\n西陵人去暮潮还。\n铅泪结成红粟颗，封寄长安。\n别味带生酸。\n愁忆眉山。\n小楼灯外栋花寒。\n衫袖醉痕花睡在，犹染微丹。"
  ],
  [
    "蹋莎行・踏莎行",
    "吴文英",
    "润玉笼绡，檀樱倚扇。\n绣圈犹带脂香浅。\n榴心空叠舞裙红，艾枝应压愁鬟乱。\n午梦千山，窗阴一箭。\n香瘢新褪红丝腕。\n隔江人在雨声中，晚风菰叶生秋怨。"
  ],
  [
    "浪淘沙",
    "吴文英",
    "山远翠眉长。\n高处凄凉。\n菊花清瘦杜秋娘。\n净洗绿杯牵露井，聊荐幽香。\n乌帽压吴霜。\n风力偏狂。\n一年佳节过西厢。\n秋色雁声愁几许，都在斜阳。"
  ],
  [
    "思佳客",
    "吴文英",
    "钗燕拢云睡起时。\n隔墙折得杏花枝。\n青春半面妆如画，细雨三更花又飞。\n轻爱别，旧相知。\n断肠青冢几斜晖。\n断红一任风吹起，结习空时不点衣。"
  ],
  [
    "极相思",
    "吴文英",
    "玉纤风透秋痕。\n凉与素怀分。\n乘鸾归後，生绡净翦，一片冰云。\n心事孤山春梦在，到思量、犹断诗魂。\n水清月冷，香消影瘦，人立黄昏。"
  ],
  [
    "思佳客",
    "吴文英",
    "丹桂花开第二番。\n东篱展却宴期宽。\n人间宝镜离仍合，海上仙槎去复还。\n分不尽，半凉天。\n可怜闲剩此婵娟。\n素娥未隔三秋梦，赢得今宵又倚阑。"
  ],
  [
    "醉落魄・一斛珠",
    "吴文英",
    "春温红玉。\n纤衣学翦娇鸦绿。\n夜香烧短银屏烛。\n偷掷金钱，重把寸心卜。\n翠深不碍鸳鸯宿。\n采菱谁记当时曲。\n青山南畔红云北。\n一叶波心，明灭澹妆束。"
  ],
  [
    "朝中措",
    "吴文英",
    "楚皋相遇笑盈盈。\n江碧远山青。\n露重寒香有恨，月明秋佩无声。\n银灯炙了，金炉烬暖，真色罗屏。\n病起十分清瘦，梦阑一寸春情。"
  ],
  [
    "杏花天",
    "吴文英",
    "蛮姜豆蔻相思味。\n算却在、春风舌底。\n江清爱与消残醉。\n悴憔文园病起。\n停嘶骑、歌眉送意。\n记晓色、东城梦里。\n紫檀晕浅香波细。\n肠断垂杨小市。"
  ],
  [
    "朝中措",
    "吴文英",
    "海东明月锁云阴。\n花在月中心。\n天外幽香轻漏，人间仙影难寻。\n并刀翦叶，一枝晓露，绿鬓曾簪。\n惟有别时难忘，冷烟疏雨秋深。"
  ],
  [
    "梦行云",
    "吴文英",
    "簟波皱纤縠。\n朝炊熟。\n眠未足。\n青奴细腻，未拌真珠斛。\n素莲幽怨风前影，搔头斜坠玉。\n画阑枕水，垂杨疏雨，青丝乱、如乍沐。\n娇笙微韵，晚蝉理秋曲。\n翠阴明月胜花夜，那愁春去速。"
  ],
  [
    "谒金门",
    "吴文英",
    "鸡唱晚。\n斜照西窗白暖。\n一沈午酲幽梦远。\n素衾春絮软。\n紫燕红楼歌断。\n锦瑟华年一箭。\n偷果风流输曼倩。\n昼际生绣线。"
  ],
  [
    "点绛唇",
    "吴文英",
    "香泛罗屏，夜寒著酒宜偎倚。\n翠偏红坠。\n唤起芙蓉睡。\n一曲伊州，秋色芭蕉里。\n娇和醉。\n眼情心事。\n愁隔湘江水。"
  ],
  [
    "夜游宫",
    "吴文英",
    "人去西楼雁杳。\n叙别梦、扬州一觉。\n云澹星疏楚山晓。\n听啼乌，立河桥，话未了。\n雨外蛩声早。\n细织就、霜丝多少。\n说与萧娘未知道。\n向长安，对秋灯，几人老。"
  ],
  [
    "思佳客",
    "吴文英",
    "自唱新词送岁华。\n鬓丝添得老生涯。\n十年旧梦无寻处，几度新春不在家。\n衣懒换，酒难赊。\n可怜此夕看梅花。\n隔年昨夜青灯在，无限妆楼尽醉哗。"
  ],
  [
    "青玉案",
    "吴文英",
    "东风客雁溪边道。\n带春去、随春到。\n认得踏青香径小。\n伤高怀远，乱云深处，目断湖山杳。\n梅花似惜行人老。\n不忍轻飞送残照。\n一曲秦娥春态少。\n幽香谁采，旧寒犹在，归梦啼莺晓。"
  ],
  [
    "采桑子",
    "吴文英",
    "茜罗结就丁香颗，颗颗相思。\n犹记年时。\n一曲春风酒一卮。\n彩鸾依旧乘云到，不负心期。\n清睡浓时。\n香趁银屏胡蝶飞。"
  ],
  [
    "望江南・忆江南",
    "吴文英",
    "三月暮，花落更情浓。\n人去秋千闲挂月，马停杨柳倦嘶风。\n堤畔画船空。\n恹恹醉，长日小帘栊。\n宿燕夜归银烛外，啼莺声在绿阴中。\n无处觅残红。"
  ],
  [
    "采桑子",
    "吴文英",
    "水亭花上三更月，扇与人闲。\n弄影阑干。\n玉燕重抽拢坠簪。\n心期偷卜新莲子，秋入眉山。\n翠破红残。\n半簟湘波生晓寒。"
  ],
  [
    "清平乐",
    "吴文英",
    "柔柯翦翠。\n胡蝶双飞起。\n谁堕玉细花径里。\n香带熏风临水。\n露红滴□秋枝。\n金泥不染禅衣。\n结得同心成了，任教春去多时。"
  ],
  [
    "燕归梁",
    "吴文英",
    "白玉搔头坠髻松。\n怯冷翠裙重。\n当时离佩解丁东。\n澹云低、暮江空。\n青丝结带鸳鸯盏，岁华晚、又相逢。\n绿尘湘水避春风。\n步归来、月宫中。"
  ],
  [
    "西江月",
    "吴文英",
    "江上桃花流水，天涯芳草青山。\n楼台春锁碧云湾。\n都入行人望眼。\n一镜波平鸥去，千林日落鸦还。\n天风袅袅送轻帆。\n蓦过星槎银汉。"
  ],
  [
    "夜行船",
    "吴文英",
    "鸦带斜阳归远树。\n无人听、数声钟暮。\n日与愁长，心灰香断，月冷竹房扃户。\n画扇青山吴苑路。\n傍怀袖、梦飞不去。\n忆别西池，红绡盛泪，肠断粉莲啼路。"
  ],
  [
    "好事近",
    "吴文英",
    "翠冷石床云，海上偷传新曲。\n弹作一檐风雨，碎芭蕉寒绿。\n冰泉轻泻翠筒香，林果荐红玉。\n早是一分秋意，到临窗修竹。"
  ],
  [
    "鹧鸪天",
    "吴文英",
    "池上红衣伴倚阑。\n栖鸦常带夕阳还。\n殷云度雨疏桐落，明月生凉宝扇闲。\n乡梦窄，水天宽。\n小窗愁黛澹秋山。\n吴鸿好为传归信，杨柳阊门屋数间。"
  ],
  [
    "虞美人影・桃源忆故人",
    "吴文英",
    "黄包先著风霜劲。\n独占一年佳景。\n点点吴盐雪凝。\n玉脍和齑冷。\n洋园谁识黄金径。\n一棹洞庭秋兴。\n香荐兰皋汤鼎。\n残酒西窗醒。"
  ],
  [
    "花上月令",
    "吴文英",
    "文园消渴爱江清。\n酒肠怯，怕深觥。\n玉舟曾洗芙蓉水，泻清冰。\n秋梦浅，醉云轻。\n庭竹不收帘影去，人睡起，月空明。\n瓦瓶汲井和秋叶，荐吟醒。\n夜深重，怨遥更。"
  ],
  [
    "卜算子",
    "吴文英",
    "凉挂晓云轻，声度西风小。\n井上梧桐应未知，一叶云鬟袅。\n来雁带书迟，别燕归程早。\n频探秋香开未开，恰似春来了。"
  ],
  [
    "凤栖梧・蝶恋花",
    "吴文英",
    "开过南枝花满院。\n新月西楼，相约同针线。\n高树数声蝉送晚。\n归家梦向斜阳断。\n夜色银河情一片。\n轻账偷欢，银烛罗屏怨。\n陈迹晓风吹雾散。\n帘钩空带蛛丝卷。"
  ],
  [
    "霜天晓角",
    "吴文英",
    "烟林褪叶。\n红藉游人屧。\n十里秋声松路，岚云重、翠涛涉。\n伫立。\n闲素箑。\n画屏萝嶂叠。\n明月双成归去，天风里、凤笙浃。"
  ],
  [
    "乌夜啼",
    "吴文英",
    "西风先到岩扃。\n月笼明。\n金露啼珠滴翠，小银屏。\n一颗颗，一星星。\n是秋情。\n香裂碧窗烟破，醉魂醒。"
  ],
  [
    "夜行船",
    "吴文英",
    "逗晓阑干沾露水。\n归期杳、画檐鹊喜。\n粉汗馀香，伤秋中酒，月落桂花影里。\n屏曲巫山和梦倚。\n行云重、梦飞不起。\n红叶中庭，绿尘斜□，应是宝筝慵理。"
  ],
  [
    "凤栖梧・蝶恋花",
    "吴文英",
    "湘水烟中相见早。\n罗盖低笼，红拂犹娇小。\n妆镜明星争晚照。\n西风日送凌波杳。\n惆怅来迟羞窈窕。\n一霎留连，相伴阑干悄。\n今夜西池明月到。\n馀香翠被空秋晓。"
  ],
  [
    "生查子",
    "吴文英",
    "当楼月半奁，曾买菱花处。\n愁影背阑干，素发残风露。\n神前鸡酒盟，歌断秋香户。\n泥落画梁空，梦想青春语。"
  ],
  [
    "霜天晓角",
    "吴文英",
    "香莓幽径滑。\n索绕秋曲折。\n帘额红摇波影，鱼惊坠、暗吹沫。\n浪阔。\n轻棹拨。\n武陵曾话别。\n一点烟红春小，桃花梦、半林月。"
  ],
  [
    "西江月",
    "吴文英",
    "添线绣床人倦，翻香罗暮烟斜。\n五更箫鼓贵人家。\n门外晓寒嘶马。\n帽压半檐朝雪，镜开千靥春霞。\n小帘沽酒看梅花。\n梦到林逋山下。"
  ],
  [
    "恋绣衾",
    "吴文英",
    "频摩书眼怯细文。\n小窗阴、天气似昏。\n兽炉暖、慵添困，带茶烟、微润宝薰。\n少年娇马西风冷，旧春衫、犹涴酒痕。\n梦不到、梨花路，断长桥、无限暮云。"
  ],
  [
    "杏花天",
    "吴文英",
    "鬓棱初翦玉纤弱。\n早春入、屏山四角。\n少年买困成欢谑。\n人在浓香绣幄。\n霜丝换、梅残梦觉。\n夜寒重、长安紫陌。\n东风入户先情薄。\n吹老灯花半萼。"
  ],
  [
    "醉桃源・阮郎归",
    "吴文英",
    "五更枥马静无声。\n邻鸡犹怕惊。\n日华平晓弄春明。\n暮寒愁翳生。\n新岁梦，去年情。\n残宵半酒醒。\n春风无定落梅轻。\n断鸿长短亭。"
  ],
  [
    "唐多令",
    "吴文英",
    "何处合成愁。\n离人心上秋。\n纵芭蕉、不雨也飕飕。\n都道晚凉天气好，有明月、怕登楼。\n年事梦中休。\n花空烟水流。\n燕辞归、客尚淹留。\n垂柳不萦裙带住，漫长是、系行舟。"
  ],
  [
    "好事近",
    "吴文英",
    "雁外雨丝丝，将恨和愁都织。\n玉骨西风添瘦，减尊前歌力。\n袖香曾枕醉红腮，依约唾痕碧。\n花下凌波入梦，引春雏双鶒。"
  ],
  [
    "醉落魄・一斛珠",
    "吴文英",
    "柔怀难托。\n老天如水人情薄。\n烛痕犹刻西窗约。\n歌断梨云，留梦绕罗幕。\n寒更唱遍吹梅角。\n香消臂趁弓弰削。\n主家衣在羞重著。\n独掩营门，春尽柳花落。"
  ],
  [
    "朝中措",
    "吴文英",
    "晚妆慵理瑞云盘。\n针线傍灯前。\n燕子不归帘卷，海棠一夜孤眠。\n踏青人散，遗细满路，雨打秋千。\n尚有落花寒在，绿杨未褪春绵。"
  ],
  [
    "青玉案",
    "吴文英",
    "短亭芳草长亭柳。\n记桃叶，烟江口。\n今日江村重载酒。\n残杯不到，乱红青冢，满地闲春绣。\n翠阴曾摘梅枝嗅。\n还忆秋千玉葱手。\n红索倦将春去後。\n蔷薇花落，故园胡蝶，粉薄残香瘦。"
  ],
  [
    "青玉案",
    "吴文英",
    "新腔一唱双金斗。\n正霜落、分甘手。\n已是红窗人倦绣。\n春词裁烛，夜香温被，怕减银壶漏。\n吴天雁晓云飞後。\n百感情怀顿疏酒。\n彩扇何时翻翠袖。\n歌边拌取，醉魂和梦，化作梅边瘦。"
  ],
  [
    "好事近",
    "吴文英",
    "飞露洒银床，叶叶怨梧啼碧。\n蕲竹粉连香汗，是秋来陈迹。\n藕丝空缆宿湖船，梦阔水云窄。\n还系鸳鸯不在，老红香月白。"
  ],
  [
    "杏花天",
    "吴文英",
    "幽欢一梦成炊黍。\n知绿暗、汀菰几度。\n竹西歌断芳尘去。\n宽尽经年臂缕。\n梅黄後、林梢更雨。\n小池面、啼红怨暮。\n当时明月重生处。\n楼上宫眉在否。"
  ],
  [
    "浪淘沙",
    "吴文英",
    "灯火雨中船。\n客思绵绵。\n离亭春草又秋烟。\n似与轻鸥盟未了，来去年年。\n往事一潸然。\n莫过西园。\n凌波香断绿苔钱。\n燕子不知春事改，时立秋千。"
  ],
  [
    "思佳客",
    "吴文英",
    "迷蝶无踪晓梦沈。\n寒香深闭小庭心。\n欲知湖上春多少，但看楼前柳浅深。\n愁自遣，酒孤斟。\n一帘芳景燕同吟。\n杏花宜带斜阳看，几阵东风晚又阴。"
  ],
  [
    "蹋莎行・踏莎行",
    "吴文英",
    "杨柳风流，蕙花清润。\n苹□未数张三影。\n沈香倚醉调清平，新辞□□□□□。\n鲛室裁绡，□□□□。\n□□白雪争歌郢。\n西湖同结杏花盟，东风休赋丁香恨。"
  ],
  [
    "失调名",
    "吴文英",
    "霜杵敲寒，风灯摇梦。"
  ],
  [
    "菩萨蛮",
    "翁元龙",
    "春心莫共花争发。\n花开不管连环缺。\n梦断小楼空。\n杜鹃啼晓红。\n眼看连理树。\n纤手移筝柱。\n调遍错成声。\n无人知此情。"
  ],
  [
    "菩萨蛮",
    "翁元龙",
    "玉纤闲捻花间集。\n赤阑干对芭蕉立。\n薤叶晚生凉。\n竹阴移小床。\n拗莲牵藕线。\n藕断丝难断。\n弹水没鸳鸯。\n教寻波底香。"
  ],
  [
    "隔浦莲近・隔浦莲近拍",
    "翁元龙",
    "街檐插缀翠柳。\n憔悴清明後。\n泪蜡堆香径，一夜海棠中酒。\n枝上酸似豆。\n莺声骤。\n恨软弹筝手。\n眉袖。\n嘶骢过尽平芜，绿衬飞绣。\n沈红入水，渐做小莲离藕。\n亭冷沈香梦似旧。\n花瘦。\n欲留春住时候。"
  ],
  [
    "西江月",
    "翁元龙",
    "山色低衔小苑，春云暗宿空庭。\n秋千无月冷双绳。\n闲却画栏人静。\n一夜海棠如梦，半窗银烛多情。\n好花留不到清明。\n日日阴晴无定。"
  ],
  [
    "忆秦娥",
    "翁元龙",
    "三月时。\n杨花飞尽无花飞。\n无花飞。\n不教春去，争得春归。\n高楼望断黄金羁。\n绿窗眉黛伤新离。\n伤新离。\n好将别後，长做归时。"
  ],
  [
    "恋绣衾",
    "翁元龙",
    "兽炉烟重火半焦。\n卷帘时、雪意又销。\n过数点、残鸦外，想梅花、寒在灞桥。\n谢娘春恨深如柳，未东风、先遣絮飘。\n且莫把、冰丝剪，有灯球、红绣未描。"
  ],
  [
    "醉桃源・阮郎归",
    "翁元龙",
    "千丝风雨万丝晴。\n年年长短亭。\n暗黄看到绿成阴。\n春由他送迎。\n莺思重，燕愁轻。\n如人离别情。\n绕湖烟冷罩波明。\n画船移玉笙。"
  ],
  [
    "谒金门",
    "翁元龙",
    "莺树暖。\n弱絮欲成芳茧。\n流水惜花流不远。\n小桥红欲满。\n原上草迷离苑。\n金勒晚风嘶断。\n等得日长春又短。\n愁深山翠浅。"
  ],
  [
    "江城子",
    "翁元龙",
    "一年箫鼓又疏钟。\n爱东风。\n恨东风。\n吹落灯花，移在杏梢红。\n玉靥翠钿无半点，空湿透，绣罗弓。\n燕魂莺梦渐惺松。\n月帘栊。\n影迷蒙。\n催趁年华，都在艳歌中。\n明日柳边春意思，便不与，夜来同。"
  ],
  [
    "西江月",
    "翁元龙",
    "画阁换黏春贴，宝筝抛学银钩。\n东风轻滑玉钗流。\n织就燕纹莺绣。\n隔帐灯花微笑，倚窗云叶低收。\n双鸳刺罢底尖头。\n剔雪闲寻豆蔻。"
  ],
  [
    "朝中措",
    "翁元龙",
    "花情偏与夜相投。\n心事鬓边羞。\n薰醒半床凉梦，能消几个开头。\n风轮慢卷，冰壶低架，香雾飕飕。\n更著月华相恼，木犀淡了中秋。"
  ],
  [
    "鹊桥仙",
    "翁元龙",
    "天长地久，风流云散，惟有离情无算。\n从分金镜不成圆，到此夜、年年一半。\n轻罗暗网，蛛丝得意，多似妆楼针线。\n晓看玉砌淡无痕，但吹落、梧桐几片。"
  ],
  [
    "阮郎归",
    "翁孟寅",
    "月高楼外柳花明。\n单衣怯露零。\n小桥灯影落残星。\n寒烟蘸水萍。\n歌袖窄，舞鬟轻。\n梨花梦满城。\n落红啼鸟两无情。\n春愁添晓酲。"
  ],
  [
    "蝶恋花",
    "万俟绍之",
    "啼一声云榭晚。\n好梦惊回，蓬岛疑行遍。\n无绪东风帘自卷。\n香苞云压荼䕷院。\n似有还无烟色展。\n絮暖鱼肥，时复吹池面。\n扇影著花蜂蝶见。\n药栏春静红尘远。"
  ],
  [
    "风入松",
    "万俟绍之",
    "一春心事与谁同。\n绿聚眉峰。\n小楼彻夜听鸣雨，想西园、锦绣成空。\n栏漾金鱼池水，钩闲紫燕帘风。\n年时忻折海棠红。\n来比芳容。\n如今玉减香销似，怕轻寒、懒出房栊。\n尘满谢娘吟卷，从教飞絮蒙蒙。"
  ],
  [
    "江神子・江城子",
    "万俟绍之",
    "十年心事上眉端。\n梦惊残。\n琐窗寒。\n云絮随风，千里度关山。\n琴里知音无觅处，妆粉淡，钏金宽。\n瑶箱吟卷懒重看。\n忆前欢。\n泪偷弹。\n我已相将，飞棹过长安。\n为说崔徽憔悴损，须觅取，锦笺还。"
  ],
  [
    "法曲献仙音",
    "丁宥",
    "蝉碧句花，雁红攒月。"
  ],
  [
    "失调名",
    "丁宥",
    "疏绮笼寒，浅云栖月。"
  ],
  [
    "六么令",
    "丁宥",
    "清阴一架，颗颗蒲萄醉花碧。"
  ],
  [
    "水龙吟",
    "潘",
    "（上缺）玉带悬鱼，黄金铸印，侯封万户。\n待从头，缴纳君王，觅取爱卿归去。"
  ],
  [
    "南乡子",
    "潘",
    "生怕倚阑干。\n阁下溪声阁外山。\n惟有旧时山共水，依然。\n暮雨朝云去不远。\n应是蹑飞鸾。\n月下时时整佩环。\n月又渐低霜又下，更阑。\n折得梅花独自看。"
  ],
  [
    "乌夜啼",
    "潘",
    "无端小雪廉纤。\n入平檐。\n金鸭旋添龙饼，莫开帘。\n寻梅约。\n开还落。\n可曾忺。\n合作一年春恨，上眉尖。"
  ],
  [
    "霜天晓角",
    "赵希",
    "娥戏剧。\n手种长生粒。\n宝干婆娑千古，飘芳吹满虚碧。\n韵色。\n檀露滴。\n人间秋第一。\n金粟如来境界，谁移在、小亭侧。"
  ],
  [
    "秋蕊香",
    "赵希",
    "髻稳冠宜翡翠。\n压鬓彩丝金蕊。\n远山碧浅蘸秋水。\n香暖榴裙衬地。\n亭亭二八馀年纪。\n恼春意。\n玉云凝重步尘细。\n独立花阴宝砌。"
  ],
  [
    "临江仙",
    "赵",
    "堤曲朱墙近远，山明碧瓦高低。\n好风二十四花期。\n骄骢穿柳去，文艗挟春飞。\n箫鼓晴雷殷殷，笑歌香雾霏霏，闲情不受酒禁持。\n断肠无立处，斜日欲归时。"
  ],
  [
    "吴山青・长相思",
    "赵",
    "金璞明。\n玉璞明。\n小小杯盘翠袖擎。\n满将春色盛。\n仙佩鸣。\n玉佩鸣。\n雪月花中过洞庭。\n此时人独清。"
  ],
  [
    "晴偏好",
    "李霜涯",
    "平湖百顷生芳草。\n芙蓉不照红颠倒。\n东坡道。\n波光潋滟晴偏好。"
  ],
  [
    "渔父词・渔父",
    "王谌",
    "兰芷流来水亦香。\n满汀鸥鹭动斜阳。\n声诶乃，间鸣榔。\n侬家只住岸西旁。"
  ],
  [
    "渔父词・渔父",
    "王谌",
    "翁妪齐眉妇亦贤。\n小姑颜貌正笄年。\n头发乱，髻鬟偏。\n爱把花枝立舵前。"
  ],
  [
    "渔父词・渔父",
    "王谌",
    "湘妃泪染竹痕斑。\n风雨连朝下钓难。\n春浪急，石矶寒。\n买得茅柴味亦酸。"
  ],
  [
    "渔父词・渔父",
    "王谌",
    "满湖飞雪搅长空。\n急起呼儿上短蓬。\n箬笠具，画图同。\n铁笛声长曲未终。"
  ],
  [
    "渔父词・渔父",
    "王谌",
    "离骚读罢怨声声。\n曾向江边问屈平。\n醒还醉，醉还醒。\n笑指沧浪可濯缨。"
  ],
  [
    "渔父词・渔父",
    "王谌",
    "白发髼松不记年。\n扁舟泊在荻花边。\n天上月，水中天。\n夜夜烟波得意眠。"
  ],
  [
    "渔父词・渔父",
    "王谌",
    "只在青山可卜邻。\n妻儿笑语意全真。\n休识字，莫嫌贫。\n方是安闲第一人。"
  ],
  [
    "柳梢青",
    "施枢",
    "飞露初霜。\n冷侵金井，响到银床。\n懊恨碧梧，不留一叶，月占纱窗。\n雁声做尽凄凉。\n又陡顿、衾寒夜长。\n曲曲屏山，重重客梦，无限思量。"
  ],
  [
    "西江月",
    "储泳",
    "壁断何人旧字，炉寒隔岁残香。\n洞天人去海茫茫。\n玩世仙翁已往。\n西日长安道远，春风赵国台荒。\n行人谁不悟黄粮。\n依旧红尘陌上。"
  ],
  [
    "卜算子",
    "翁合",
    "口诵百中经，手运周天数。\n试问薇垣一小星，谁知是、韩王普。\n知得客星来，知得贤人聚。\n我若乘槎犯斗牛，莫向常人语。"
  ],
  [
    "小重山",
    "黄铸",
    "凉入秋檐雨意长。\n竹深啼络纬，响虚堂。\n一枝灯影耿昏黄。\n疏帘外，风度木樨香。\n心事易成伤。\n燕支坡下路，语如簧。\n定仙螺子玉钗梁。\n鸳屏梦，应到旧韦郎。"
  ],
  [
    "秋蕊香令",
    "黄铸",
    "花外数声风定。\n烟际一痕月净。\n水晶屏小敧醉枕。\n院静鸣蛩相应。\n香销斜掩青铜镜。\n背灯影。\n寒砧夜半和雁阵。\n秋在刘郎绿鬓。"
  ],
  [
    "临江仙",
    "太学士人",
    "莫怪钱神容易致，钱神尽是愚夫。\n为何此鬼却相於。\n只因频展义，长是泣穷途。\n韩氏有文曾饯汝，临行慎莫踌躇。\n青灯双点照平湖。\n蕉船从此逝，相共送陶朱。"
  ],
  [
    "失调名",
    "李之问",
    "愿得年年，长共我儿解粽。"
  ],
  [
    "失调名",
    "吴敏德",
    "御符争带，更有天师神咒。"
  ],
  [
    "失调名",
    "郭子正",
    "清晓开庭，茱萸初佩。"
  ],
  [
    "西江月",
    "尹词客",
    "韩愈文章盖世，谢安才貌风流。\n良辰开宴在西楼。\n敢劝一卮芳酒。\n记得南宫高第，弟兄都占鳌头。\n金炉玉殿瑞香浮。\n名在甲科第九。"
  ],
  [
    "玉楼春",
    "尹词客",
    "浣花溪上风光主。\n燕集瀛洲开幕府。\n商岩本是作霖人，也使闲花沾雨露。\n谁怜氏族传簪组。\n狂迹偶为风月误。\n愿教朱户柳藏春，免作飘零堤上絮。"
  ],
  [
    "菩萨蛮",
    "王氏",
    "横湖十顷琉璃碧。\n画桥百步通南北。\n沙暖睡鸳鸯。\n春风花草香。\n闲来撑小艇。\n划破楼台影。\n四面望青山。\n浑如蓬莱间。"
  ],
  [
    "菩萨蛮",
    "洪",
    "断虹远饮横江水。\n万山紫翠斜阳里。\n系马短亭西。\n丹枫明酒旗。\n浮生长客路。\n事逐孤鸿去。\n又是月黄昏。\n寒灯人闭门。"
  ],
  [
    "菩萨蛮",
    "洪",
    "吴姬压酒浮红蚁。\n少年未饮心先醉。\n驻马绿阳阴。\n酒楼三月春。\n相看成一笑。\n遗恨知多少。\n回首欲魂销。\n长桥连断桥。"
  ],
  [
    "踏莎行",
    "洪",
    "满满金杯，垂垂玉筋。\n离歌不放行人去。\n醉中扶上木兰船，醒来忘却桃源路。\n带绾同心，钗分一股。\n断魂空草高唐赋。\n秋山万叠水云深，茫茫无著相思处。"
  ],
  [
    "浪淘沙",
    "洪",
    "花雾涨冥冥。\n欲雨还晴。\n薄罗衫子正宜春。\n无奈今宵鸳帐里，身是行人。\n别酒不须斟。\n难洗离情。\n丝鞘如电紫骝鸣。\n肠断画桥芳草路，月晓风清。"
  ],
  [
    "南柯子・南歌子",
    "洪",
    "柳浪摇晴沼，荷风度晚檐。\n碧天如水印新蟾。\n一罅清光斜露、玉纤纤。\n宝镜微开匣，金钩半押帘。\n西楼今夜有人忺。\n应傍妆台低照、画眉尖。"
  ],
  [
    "谒金门",
    "洪",
    "风共雨。\n催尽乱红飞絮。\n百计留春春不住。\n杜鹃声更苦。\n细柳官河狭路。\n几被婵娟相误。\n空忆坠鞭遗扇处。\n碧窗眉语度。"
  ],
  [
    "菩萨蛮",
    "洪",
    "玉琴不疗文园病。\n对花长抱深深恨。\n恨入鬓霜边。\n才情输少年。\n蛾眉梳坠马。\n翠袖薰兰麝。\n醉梦未全醒。\n绿窗啼晓莺。"
  ],
  [
    "阮郎归",
    "洪",
    "东风吹破藻池冰。\n晴光开五云。\n绿情红意两逢迎。\n扶春来远林。\n花艳艳，玉英英。\n罗衣金缕明。\n闹蛾儿簇小蜻蜓。\n相呼看试灯。"
  ],
  [
    "行香子",
    "洪",
    "楚楚精神。\n杨柳腰身。\n是风流、天上飞琼。\n凌波微步，罗袜生尘。\n有许多娇，许多韵，许多情。\n十年心事，两字眉婚。\n问何时、真个行云。\n秋衾半冷，窗月窥人。\n想为人愁，为人瘦，为人颦。"
  ],
  [
    "鹧鸪天",
    "洪",
    "意态婵娟画不如。\n莹然初日照芙蕖。\n笑捐琼佩遗交甫，肯把文梭掷幼舆。\n花上蝶，水中凫。\n芳心密意两相於。\n情知不作庭前柳，到得秋来日日疏。"
  ],
  [
    "菩萨蛮",
    "楼",
    "丝丝杨柳莺声近。\n晚风吹过秋千影。\n寒色一帘轻。\n灯残梦不成。\n耳边消息在。\n笑指花梢待。\n又是不归来。\n满庭花自开。"
  ],
  [
    "步蟾宫",
    "章谦亨",
    "团圞小酌醺醺醉。\n厮捱著、没人肯睡。\n呼卢直到五更头，便铺了妆台梳洗。\n庭前鼓吹喧人耳。\n蓦忽地、又添一岁。\n休嫌不足少年时，有多少、老如我底。"
  ],
  [
    "浪淘沙",
    "章谦亨",
    "台上凭阑干。\n犹怯春寒。\n被谁偷了最高山。\n将谓六丁移取去，不在人间。\n却是晓云闲。\n特地遮拦。\n与天一样白漫漫。\n喜得东风收卷尽，依旧追还。"
  ],
  [
    "小重山",
    "章谦亨",
    "久雨初晴天气佳。\n远峰犹□被，乱峰遮。\n更无一朵路旁花。\n春归也，光景只桑麻。\n山径曲如蛇。\n□□□□□，□□□。\n薄醪邀客去程赊。\n都输与，鹭立平沙。"
  ],
  [
    "画堂春",
    "章谦亨",
    "连朝檐溜几曾乾。\n韶华一似衰颜。\n牡丹开尽木香残。\n忆家山，愁倚危阑。"
  ],
  [
    "阮郎归",
    "王同祖",
    "一帘疏雨细於尘。\n春寒愁杀人。\n桐花庭院近清明。\n新烟浮旧城。\n寻蝶梦，怯莺声。\n柳丝如妾情。\n丙丁帖子画教成。\n妆台求晚晴。"
  ],
  [
    "西江月",
    "王同祖",
    "往事星移物换，旧游雨冷云沈。\n真娘墓草几回青。\n问著寒潮不应。\n何处芙蓉别馆，依前杨柳离亭。\n东风吹泪入重扃。\n为唤香魂教醒。"
  ],
  [
    "踏莎行",
    "杨伯",
    "梅观初花，蕙庭残叶。\n当时惯听山阴雪。\n东风吹梦到清都，今年雪比年前别。\n重酿宫醪，双钩官帖。\n伴翁一笑成三绝。\n夜深何用对青藜，窗前一片蓬莱月。"
  ],
  [
    "踏莎行",
    "李彭老",
    "紫曲迷香，绿窗梦月。\n芳心如对春风说。\n蛮笺象管写新声，几番曾试琼壶觖。\n庾信书愁，江淹赋别。\n桃花红雨梨花雪。\n周郎先自足风流，何须更拟秦箫咽。"
  ],
  [
    "浪淘沙",
    "李彭老",
    "泼火雨初晴。\n草色青青。\n傍檐垂柳卖春饧。\n画舫载花花解语，绾燕吟莺。\n箫鼓入西泠。\n一片轻阴。\n钿车罗盖竞归城。\n别有水窗人唤酒，弦月初生。"
  ],
  [
    "四字令・醉太平",
    "李彭老",
    "兰汤晚凉。\n鸾钗半妆。\n红巾腻雪初香。\n擘莲房赌双。\n罗纨素珰。\n冰壶露床。\n月移花影西厢。\n数流萤过墙。"
  ],
  [
    "生查子",
    "李彭老",
    "罗襦隐绣茸，玉合消红豆。\n深院落梅钿，寒峭收灯後。\n心事卜金钱，月上鹅黄柳。\n拜了夜香休，翠被听春漏。"
  ],
  [
    "清平乐",
    "李彭老",
    "合欢扇子。\n扑蝶花阴里。\n半醉海棠扶不起。\n淡日秋千闲倚。\n宝筝弹向谁听。\n一春能几番晴。\n帐底柳绵吹满，不教好梦分明。"
  ],
  [
    "章台月・一斛珠",
    "李彭老",
    "露轻风细。\n中庭夜色凉如水。\n荷香柳影成秋意。\n萤冷无光，凉入树声碎。\n玉箫金缕西楼醉。\n长吟短舞花阴地。\n素娥应笑人憔悴。\n漏歇帘空，低照半床睡。"
  ],
  [
    "青玉案",
    "李彭老",
    "楚峰十二阳台路。\n算只有、飞红去。\n玉合香囊曾暗度。\n榴裙翻酒，杏帘吹粉，不识愁来处。\n燕忙莺懒青春暮。\n蕙带空留断肠句。\n草色天涯情几许。\n荼䕷开尽，旧家池馆，门掩风和雨。"
  ],
  [
    "浣溪沙",
    "李彭老",
    "玉雪庭心夜色空。\n移花小槛斗春红。\n轻衫短帽醉歌重。\n彩扇旧题烟雨外，玉箫新谱燕莺中。\n阑干到处是春风。"
  ],
  [
    "失调名",
    "李彭老",
    "暗雨敲花，柔风过柳。"
  ],
  [
    "青玉案",
    "李莱老",
    "吟情老尽江南句。\n几千万、垂丝缕。\n花冷絮飞寒食路。\n渔烟鸥雨，燕昏莺晓，总入昭华谱。\n红衣妆靓凉生渚。\n环碧斜阳旧时树。\n拈叶分题觞咏处。\n荀香犹在，庾愁何许，云冷西湖赋。"
  ],
  [
    "谒金门",
    "李莱老",
    "春意态。\n闲却远山横黛。\n香径莓苔嗟粉坏。\n凤靴双斗彩。\n折得花枝懒戴。\n犹恋鸳鸯飞盖。\n旧恨新愁都只在。\n东风吹柳带。"
  ],
  [
    "浪淘沙",
    "李莱老",
    "榆火换新烟。\n翠柳朱檐。\n东风吹得落花颠。\n帘影翠梭悬绣带，人倚秋千。\n犹忆十年前。\n西子湖边。\n斜阳吹入画楼船。\n归醉夜堂歌舞月，拼却春眠。"
  ],
  [
    "生查子",
    "李莱老",
    "妾情歌柳枝，郎意怜桃叶。\n罗带绾同心，谁信愁千结。\n楼上数残更，马上看新月。\n绣被怨春寒，怕学鸳鸯叠。"
  ],
  [
    "清平乐",
    "李莱老",
    "绿窗初晓。\n枕上闻啼鸟。\n不恨王孙归不早。\n只恨天涯芳草。\n锦书红泪千行。\n一春无限思量。\n折得垂杨寄与，丝丝都是愁肠。"
  ],
  [
    "浪淘沙",
    "李莱老",
    "宝押绣帘斜。\n莺燕谁家。\n银筝初试合琵琶。\n柳色春罗裁袖小，双戴桃花。\n芳草满天涯。\n流水韶华。\n晚风杨柳绿交加。\n闲倚阑干无藉在，数尽归鸦。"
  ],
  [
    "杏花天",
    "李莱老",
    "年时中酒风流病。\n正雨暗、蘼芜深径。\n人家寒食烟初禁。\n狼藉梨花雪影。\n西湖梦、红沈翠冷。\n记舞板、歌裙厮趁。\n斜阳苦与黄昏近。\n生怕画船归尽。"
  ],
  [
    "小重山",
    "李莱老",
    "画檐簪柳碧如城。\n一帘风雨里，近清明。\n吹箫门巷冷无声。\n梨花月，今夜负中庭。\n远岫敛修颦。\n春愁吟入谱，付莺莺。\n红尘没马翠埋轮。\n西泠曲，欢梦絮飘零。"
  ],
  [
    "点绛唇",
    "李莱老",
    "绿染春波，袖罗金缕双鸂鶒。\n小桃匀碧。\n香衬蝉云湿。\n舞带歌钿，闲傍秋千立。\n情何极。\n燕莺尘迹。\n芳草斜阳笛。"
  ],
  [
    "西江月",
    "李莱老",
    "绿染晓云冉冉，红酣晴雾冥冥。\n银簪悬烛锦官城。\n困倚墙头半影。\n雨後遍饶艳冶，燕来同作清明。\n更深犹唤玉靴笙。\n不管西池露冷。"
  ],
  [
    "清平乐",
    "李莱老",
    "日寒风细。\n庭馆浮花气。\n白发潘郎吟欲醉。\n绿暗シ芜千里。\n西园南浦东城。\n一春多少闲情。\n日暮采苹歌远，梦回唤得愁生。"
  ],
  [
    "点绛唇",
    "邓有功",
    "卷上珠帘，晚来一阵东风恶。\n客怀萧索。\n看尽残花落。\n自把银瓶，买酒成孤酌。\n伤漂泊。\n知音难托。\n闷倚阑干角。"
  ],
  [
    "浪淘沙",
    "李振祖",
    "春在画桥西。\n画舫轻移。\n粉香何处度涟漪。\n认得一船杨柳外，帘影垂垂。\n谁倚碧阑低。\n酒晕双眉。\n鸳鸯并浴燕交飞。\n一片闲情春水隔，斜日人归。"
  ],
  [
    "失调名",
    "汤恢",
    "绾燕吟莺。"
  ],
  [
    "八声甘州",
    "汤恢",
    "想当年、龙舟凤艒，乐宸游、摇曳锦帆斜。\n伤心是，御香染处，树树栖鸦。"
  ],
  [
    "醉桃源・阮郎归",
    "李演",
    "双鸳初放步云轻。\n香帘蒸未晴。\n杏熔暗泪结红冰。\n留春蝴蝶情。\n寒薄薄，日阴阴。\n锦鸠花底鸣。\n春怀一似草无凭。\n东风吹又生。"
  ],
  [
    "南乡子",
    "李演",
    "芳水戏桃英。\n小滴燕支浸绿云。\n待觅琼觚藏彩信，流春。\n不似题红易得沈。\n天上许飞琼。\n吹下蓉笙染玉尘。\n可惜素鸾留不得，更深。\n误剪灯花断了心。"
  ],
  [
    "天仙子",
    "卫宗武",
    "搭宅亭园虽不大。\n花木成阴难论价。\n豪端点缀有珠玑，竹一带。\n梅一派。\n明月清风何用买。\n子子孙孙纡寿彩。\n家庆成图和蔼蔼。\n更添三岁古来稀，酒满斝。\n诗满架。\n直到耆颐年未艾。"
  ],
  [
    "玉楼春",
    "吴益",
    "玉楼春信梅传早。\n三八芳辰阳复後。\n称觞喜对一椿高，莱庭双桂森兰茂。\n惭无好语为公寿。\n富贵荣华公自有，请歌诗雅祝遐龄，永如松柏如山阜。"
  ],
  [
    "菩萨蛮",
    "利登",
    "玉阑干外重帘晚。\n流云欲度长天远。\n花草不知名。\n春来各自春。\n绿鞍游冶客。\n何处垂杨陌。\n不信不归来。\n海棠花又开。"
  ],
  [
    "玉楼春",
    "利登",
    "夹帘不卷重堂暮。\n白骑少年何处去。\n云根稚藕已胜花，烟外子松今作树。\n金Ι月涩知无与。\n宝瑟风惊犹自语。\n斜河一道界相思，横隔天心寒似雾。"
  ],
  [
    "鹧鸪天",
    "利登",
    "凤尾鬟香再叠梳。\n藕丝衫嫩蹙双鱼。\n闲收末利熏藤枕，自插芙蓉绕翠幮。\n新浴後，浅妆初。\n卫夫人帖学行书。\n西窗一霎黄昏雨，笑问新凉饮酒无。"
  ],
  [
    "风入松",
    "利登",
    "断芜幽树际烟平。\n山外又山青。\n天南海北知何极，年年是、匹马孤征。\n看尽好花成子，暗惊新笋抽林。\n岁华情事苦相寻。\n弱雪鬓毛侵。\n十千斗酒悠悠醉，斜河界、白日云心。\n孤鹤尽边天阔，清猿咽处山深。"
  ],
  [
    "失调名",
    "利登",
    "花外潮回，剑边虹去，抚寒江千里。"
  ],
  [
    "虞美人",
    "利登",
    "当时养士知何许。\n总把降幡去。\n汉家王气塞乾坤。\n一树盈盈、不为汉家春。"
  ],
  [
    "西江月",
    "徐俨夫",
    "曲折迷春院宇，参差近水楼台。\n吹箫人去燕归来。\n空有落梅香在。\n花底三更过雨，酒阑一枕惊雷。\n明朝飞梦隔天涯。\n肠断流莺声碎。"
  ],
  [
    "清平乐",
    "施乘之",
    "风消云缕。\n一碧无今古。\n欲坏上元天不许。\n晴了晚来些雨。\n莫言冷落山家。\n山翁本厌繁华。\n试问莲灯千炬，何如月上梅花。"
  ],
  [
    "点绛唇",
    "应次蘧",
    "雪意娇春，腊前妆点春风面。\n粉痕冰片。\n一笑重相见。\n倚竹偎松，谁道罗浮远。\n寒更转。\n楚骚为伴。\n韵绕香篝暖。"
  ],
  [
    "南柯子・南歌子",
    "黄升",
    "天上传新火，人间试夹衣。\n定巢新燕觅香泥。\n不为绣帘朱户、说相思。\n侧帽吹飞絮，凭栏送落晖。\n粉痕销淡锦书稀。\n怕见山南山北、子规啼。"
  ],
  [
    "南柯子・南歌子",
    "黄升",
    "兰佩秋风冷，茱囊晓露新。\n多情多感怯芳辰。\n强折黄花来照、碧粼粼。\n落帽参军醉，空樽靖节贫。\n世间那复有斯人。\n目送归鸿西去、一伤神。"
  ],
  [
    "行香子",
    "黄升",
    "寒意方浓。\n暖信才通。\n是晴阳、暗拆花封。\n冰霜作骨，玉雪为容。\n看体清癯，香淡伫，影朦胧。\n孤城小驿，断角残钟。\n又无边、散与春风。\n芳心一点，幽恨千重。\n任雪霏霏，云漠漠，月溶溶。"
  ],
  [
    "卖花声",
    "黄升",
    "莺蝶太匆匆。\n恼杀衰翁。\n牡丹开尽状元红。\n俯仰之间增感慨，花事成空。\n垂柳绿阴中。\n粉絮蒙蒙。\n多情多病转疏慵。\n不是东风孤负我，我负东风。"
  ],
  [
    "卖花声",
    "黄升",
    "秋色满层霄。\n剪剪寒飚。\n一襟残照两无聊。\n数尽归鸦人不见，落木萧萧。\n往事欲魂消。\n梦想风标。\n春江绿涨水平桥。\n侧帽停鞭沽酒处，柳软莺娇。"
  ],
  [
    "长相思",
    "黄升",
    "天悠悠。\n水悠悠。\n月印金枢晓未收。\n笛声人倚楼。\n芦花秋。\n蓼花秋。\n催得吴霜点鬓稠。\n香笺莫寄愁。"
  ],
  [
    "长相思",
    "黄升",
    "砧声齐。\n杵声齐。\n金井栏边败叶飞。\n夜寒乌不栖。\n风凄凄。\n露凄凄。\n影转梧桐月已西。\n花冠窗外啼。"
  ],
  [
    "长相思",
    "黄升",
    "惜春归。\n爱春归。\n脱了罗衣著苎衣。\n绿阴黄鸟啼。\n酒醒时。\n梦醒时。\n清簟疏帘一局棋。\n丁东风马儿。"
  ],
  [
    "感皇恩",
    "黄升",
    "骑鹤上扬州，腰缠十万。\n拈起诗人旧公案。\n看山看水，此去胜游须遍。\n烦君收拾取，归吟卷。\n少日风流，暮年萧散。\n佳处何妨小留款。\n沙河塘上，落日绣帘争卷。\n也须拂拭起，看花眼。"
  ],
  [
    "蝶恋花",
    "黄升",
    "百计留春春不住。\n褪粉吹香，日日催教去。\n心事欲凭莺语诉。\n流莺划地无凭据。\n绿玉阑干围绮户。\n一点柔红，应在深深处。\n想倚翠帘吹柳絮。\n浅颦惆怅芳期误。"
  ],
  [
    "月照梨花・河传",
    "黄升",
    "昼景。\n方永。\n重帘花影。\n好梦犹酣，莺声唤醒。\n门外风絮交飞。\n送春归。\n修蛾画了无人问。\n几多别恨。\n泪洗残妆粉。\n不知郎马何处嘶。\n烟草萋迷。\n鹧鸪啼。"
  ],
  [
    "清平乐",
    "黄升",
    "珠帘寂寂。\n愁背银缸泣。\n记得少年初选入。\n三十六宫第一。\n当年掌上承恩。\n而今冷落长门。\n又是羊车过也，月明花落黄昏。"
  ],
  [
    "清平乐",
    "黄升",
    "深深禁。\n霁日明莺羽。\n风动槐龙交翠舞。\n恰恰花阴亭午。\n一帘暖絮悠扬。\n金炉旋炷沈香。\n天子方看谏疏，内人休斗新妆。"
  ],
  [
    "浣沙溪・浣溪沙",
    "黄升",
    "锺磬泠泠夜未央。\n梨花庭院月如霜。\n步虚声里拜瑶章。\n紫极清都云渺渺，红尘浊世事茫茫。\n未知谁有返魂香。"
  ],
  [
    "鹧鸪天",
    "黄升",
    "沈水香销梦半醒。\n斜阳恰照竹间亭。\n戏临小草书团扇，自拣残花插净瓶。\n莺宛转，燕丁宁。\n晴波不动晚山青。\n玉人只怨春归去，不道槐云绿满庭。"
  ],
  [
    "鹧鸪天",
    "黄升",
    "雨过芙蕖叶叶凉。\n摩挲短发照横塘。\n一行归鹭拖秋色，几树鸣蝉饯夕阳。\n花侧畔，柳旁相。\n微云澹月又昏黄。\n风流不在谈锋胜，袖手无言味最长。"
  ],
  [
    "秦楼月・忆秦娥",
    "黄升",
    "心如结。\n西风老尽黄花节。\n黄花节。\n塞鸿声断，冷烟凄月。\n汉朝陵庙唐宫阙。\n兴衰万变从谁说。\n从谁说。\n千年青史，几人华发。"
  ],
  [
    "重叠金・菩萨蛮",
    "黄升",
    "西风半夜惊罗扇。\n蛩声入梦传幽怨。\n碧藕试初凉。\n露痕啼粉香。\n清冰凝簟竹。\n不许双鸳宿。\n又是五更钟。\n鸦啼金井桐。"
  ],
  [
    "重叠金・菩萨蛮",
    "黄升",
    "南山未解松梢雪。\n西山已挂梅梢月。\n说似玉林人。\n人间无此清。\n此身元是客。\n小住娱今夕。\n拍手凭阑干。\n霜风吹鬓寒。"
  ],
  [
    "重叠金・菩萨蛮",
    "黄升",
    "银幡彩胜参差剪。\n东风吹上钗头燕。\n一笑绕花身。\n小桃先报春。\n新春今日是。\n明日新年至。\n擘茧莫探官。\n人间行路难。"
  ],
  [
    "谒金门",
    "黄升",
    "花事浅。\n方费化工匀染。\n墙角红梅开未遍。\n小桃才数点。\n人在暮寒庭院。\n闲续茶经香传。\n酒思如冰诗思懒。\n雨声帘不卷。"
  ],
  [
    "南乡子",
    "黄升",
    "多病带围宽。\n未到衰年已鲜欢。\n梦破小楼风马响，珊珊。\n缺月无情转画栏。\n凉入苎衾单。\n起探灯花夜欲阑。\n书册满床空伴睡，慵观。\n拈得渔樵笛谱看。"
  ],
  [
    "南乡子",
    "黄升",
    "万籁寂无声。\n衾铁棱棱近五更。\n香断灯昏吟未稳，凄清。\n只有霜华伴月明。\n应是夜寒凝。\n恼得梅花睡不成。\n我念梅花花念我，关情。\n起看清冰满玉瓶。"
  ],
  [
    "阮郎归",
    "黄升",
    "粉香吹暖透单衣。\n金泥双凤飞。\n闲来花下立多时。\n春风酒醒迟。\n桃叶曲，柳枝词。\n芳心空自知。\n湘皋月冷佩声微。\n雁归人不归。"
  ],
  [
    "鹊桥仙",
    "黄升",
    "青林雨歇，珠帘风细，人在绿阴庭院。\n夜来能有几多寒，已瘦了、梨花一半。\n宝钗无据，玉琴难托，合造一襟幽怨。\n云窗雾阁事茫茫，试与问、杏梁双燕。"
  ],
  [
    "鹧鸪天",
    "黄升",
    "天气清和仅两旬。\n一旬前是佛生辰。\n当年来应徐卿梦，此夕遥瞻寿宿明。\n拼一笑，对诸贤。\n山翁何以祝龟龄。\n蟠桃瓜枣皆虚诞，愿把阴功福後人。"
  ],
  [
    "少年游",
    "杨泽民",
    "金炉喷兽枕敧山。\n衾帐不知寒。\n数片飞花，初临窗外，犹作堕梅看。\n明年此际应东去，藤轿逐征鞍。\n山水屏中，莺花堆里，相与下临安。"
  ],
  [
    "少年游",
    "杨泽民",
    "三分芳髻拢青丝。\n花下见仙姿。\n雨情怀，沾风踪迹，相见恨欢迟。\n能言艳色如桃李，曾折最先枝。\n冶叶丛中，闲花堆里，那有者相知。"
  ],
  [
    "秋蕊香",
    "杨泽民",
    "向晓银瓶香暖。\n宿蕊犹残娇面。\n风尘一缕透窗眼。\n恨入春山黛浅。\n短书封了凭金线。\n系双燕。\n良人贪逐利名远。\n不忆幽花静院。"
  ],
  [
    "渔家傲",
    "杨泽民",
    "李素华曾缟昼。\n当年独冠群芳秀。\n今日再来眉暗斗。\n谁人後。\n追思恰似章台柳。\n先自病来迟唧溜。\n肌肤瘦减宽襟袖。\n已是无聊仍断酒。\n徘徊久。\n者番枉走长亭候。"
  ],
  [
    "渔家傲",
    "杨泽民",
    "未把金杯心已恻。\n少年病酒还成积。\n一昨宦游来水国。\n心知得。\n陶陶大醉何人识。\n日近偶然频燕客。\n尊前巾帽时仄。\n致得沈疴盟枕席。\n吾方适。\n从今更不尝涓滴。"
  ],
  [
    "南乡子",
    "杨泽民",
    "乘月上高楼。\n一片清光浩莫收。\n帘卷好风知客意，飕飕。\n山自纵横水自流。\n却绕古城头。\n尘事匆匆得少休。\n遥送征鸿千里外，明眸。\n消尽人间万种愁。"
  ],
  [
    "望江南・忆江南",
    "杨泽民",
    "寻胜去，驱马上南堤。\n信脚不知人远近，醉眠犹劝玉东西。\n归帽任冲泥。\n春雨过，农事在瓜蹊。\n野卉无名随路满，山禽著意傍人啼。\n鼓角已悲凄。"
  ],
  [
    "浣溪沙",
    "杨泽民",
    "芳蕊松夹道垂。\n珠幢玉节下瑶池。\n异香团就小花儿。\n应念裴航佳句好，休论白傅送行悲。\n月娥亲自送仙衣。"
  ],
  [
    "浣溪沙",
    "杨泽民",
    "原上芳华已乱飞。\n林间佛日却晖晖。\n一花六叶殿春归。\n身外色香空荏苒，鼻端消息正霏微。\n禅林曲几坐忘时。"
  ],
  [
    "浣溪沙",
    "杨泽民",
    "金粟蒙茸翠叶垂。\n月宫仙种下天涯。\n儿曹攀折有云梯。\n枕畔幽芳醒睡思，炉中换骨脱金泥。\n待持金翦怕儿啼。"
  ],
  [
    "迎春乐",
    "杨泽民",
    "池边刺竹初成屋。\n拨芳瓮、酒初熟。\n奈巾车秣马催人速。\n还又伴、孤云宿。\n蜗角蝇头相窘束。\n满眼地、水青山绿。\n要解别来愁，除是再偎香玉。"
  ],
  [
    "迎春乐",
    "杨泽民",
    "沈吟暗想狂踪迹。\n亲曾作、燕堂客。\n赏春风、共醉垂杨陌。\n云鬓、金钗侧。\n对酒何曾辞大白。\n十年後、音尘俱息。\n今日走江西，空怅望、荆湖北。"
  ],
  [
    "点绛唇",
    "杨泽民",
    "流水泠泠，闭门时候廉纤雨。\n菱歌齐举。\n风暖飘香絮。\n一叶扁舟，过尽莺啼处。\n空凝伫。\n到头辛苦。\n暮色闻津鼓。"
  ],
  [
    "一落索",
    "杨泽民",
    "水与东风俱秀。\n一池春皱。\n满庭花卉尽芳菲，只有朵、江梅瘦。\n谱里知名自久。\n真情难有。\n纵然时下有真情，又还似、章台柳。"
  ],
  [
    "一落索",
    "杨泽民",
    "识尽人间甘苦。\n不如归去。\n先来孤馆客愁多，更倾下、连宵雨。\n尽日登山绕树。\n禄非尺素。\n竹鸡啼了杜鹃啼，甚都在、人愁处。"
  ],
  [
    "隔浦莲近拍",
    "杨泽民",
    "桑阴柔弄羽葆。\n莲渚芳容窈。\n翠叶浓障屋，绵蛮时啭黄鸟。\n闲步嫩草。\n鱼儿闹。\n作队游苹沼。\n画屏小。\n纱厨簟枕，接沈醉犹倒。\n华胥境界，燕子几声催晓。\n携手兰房未步到。\n还觉。\n衷情知向谁表。"
  ],
  [
    "苏幕遮",
    "杨泽民",
    "日烘晴，风却暑。\n帘幕中间，紫燕呢喃语。\n嫩竹新荷初沐雨。\n曲栏幽轩，四面明窗举。\n夏初临，春又去。\n不愿封侯，祗怕为羁旅。\n溪上故人无恙否。\n欲唱菱歌，发棹归南浦。"
  ],
  [
    "浣溪沙",
    "杨泽民",
    "南国幽花比并香。\n直从初夏到秋凉。\n素馨茉莉占时光。\n梅□正寒方著蕊，芙蓉过暑即空塘。\n个中春色最难量。"
  ],
  [
    "浣溪沙",
    "杨泽民",
    "一径栽培九畹成。\n丛生幽谷免倾。\n异芳止合在林亭。\n馥郁国香难可拟，纷纭俗眼不须惊。\n好风披拂雨初晴。"
  ],
  [
    "浣溪沙",
    "杨泽民",
    "仙子何年下太空。\n凌波微步笑芙蓉。\n水风残月助惺忪。\n矾弟梅兄都在眼，银台金盏正当胸。\n为伊一醉酒颜红。"
  ],
  [
    "浣溪沙",
    "杨泽民",
    "风递馀花点素缯。\n日烘芳炷下萝藤。\n为谁雕琢碎春冰。\n玉蕊观中犹得誉，木樨岩下尚驰声。\n何如高架任伊凭。"
  ],
  [
    "点绛唇",
    "杨泽民",
    "雨歇方塘，清圆一一风荷举。\n舣舟南浦。\n忘却来时路。\n醉拍春衫，便欲随君去。\n犹回顾。\n阿蛮樊素。\n更有留人处。"
  ],
  [
    "诉衷情",
    "杨泽民",
    "眼前时果漫堆盘。\n莫是又贪酸。\n因何近来销减，微褪脸霞丹。\n还只为，枕衾闲。\n泪痕斑。\n我能医疗，一服收功，只霎时间。"
  ],
  [
    "木兰花・玉楼春",
    "杨泽民",
    "奇容压尽群芳秀。\n枕臂浓香犹在袖。\n自从草草为传杯，但觉厌厌长病酒。\n堤上路长官柳瘦。\n愁在月明霜落後。\n须知斗帐夜寒多，早趁西风回鹢首。"
  ],
  [
    "解蹀躞",
    "杨泽民",
    "一掬金莲微步。\n堪向盘中舞。\n主人开阖，呼来慰行旅。\n暂时略得舒怀，事如橄榄，馀甘卒难回苦。\n惹愁绪。\n便□偎人低唱，如何当奇遇。\n怎生真得、欢娱效云雨。\n有计应不为难，待□押出门时，却教休去。"
  ],
  [
    "少年游",
    "杨泽民",
    "鸾胎麟角，金盘玉箸，芳果荐香橙。\n洛浦佳人，缑山仙子，高会共吹笙。\n挥毫便扫千章曲，一字不须更。\n绛阙瑶台，星桥云帐，全胜少年行。"
  ],
  [
    "醉桃源・阮郎归",
    "杨泽民",
    "十年依旧破衫青。\n空书制敕绫。\n但知心似玉壶冰。\n牛衣休涕零。\n聊蹇傲，莫升腾。\n毋为附骥蝇。\n前山可数且徐行。\n不须催去程。"
  ],
  [
    "醉桃源・阮郎归",
    "杨泽民",
    "大都修炼似蒸沙。\n阴阳失两家。\n正如飞鳖舞长蛇。\n宁知饮月华。\n回老貌，假群娃。\n熏蒸成绛霞。\n但教心地不倾斜。\n巢中能养鸦。"
  ],
  [
    "点绛唇",
    "杨泽民",
    "岸草离离，暮天雨过添清润。\n小舟移近。\n怕得江头信。\n无奈风高，雁字难成阵。\n思排闷。\n管弦难趁。\n怎解心头恨。"
  ],
  [
    "夜游宫",
    "杨泽民",
    "一叶飘然下水。\n船头转、已行十里。\n冷落杯盘荐梅子。\n又经过，岭边村，江上市。\n那更轻帆底。\n一路上、翠飘红坠。\n深夜方眠五更起。\n说相思，试挥毫，还满纸。"
  ],
  [
    "夜游宫",
    "杨泽民",
    "泪眼偎人强敛。\n鲛绡上、尚馀斑点。\n别後何愁不相见。\n只愁伊，被旁人，施暗箭。\n致得心肠转。\n教令得、神魂撩乱。\n那更日疏又日远。\n恁时节，想难为，看我面。"
  ],
  [
    "诉衷情",
    "杨泽民",
    "侵晨呵手怯清霜。\n闲写两三行。\n都将旧游新恨，收拾入行装。\n人乍别，路尤长。\n漫嗟伤。\n不如归去，只者温柔，便是仙乡。"
  ],
  [
    "伤情怨・清商怨",
    "杨泽民",
    "娇痴年纪尚小。\n试晚妆初了。\n自戴黄花，开奁还自照。\n临岐离思浩渺。\n道未寒、须管来到。\n记取叮咛，教人归且早。"
  ],
  [
    "丑奴儿・采桑子",
    "杨泽民",
    "冰姿冠绝人间世，傲雪凌霜。\n蕊点檀黄。\n更看红唇间素妆。\n清芬不是先桃李，桃李无香。\n回出林塘。\n万木丛中独秉阳。"
  ],
  [
    "虞美人",
    "杨泽民",
    "层层楼阁薰风暖。\n花里香苞短。\n清芬不逐火云消。\n看了一重姿媚、一重娇。\n几回池上寻芳径。\n惊见波中影。\n似将千叶再苞封。\n肠断昭阳一笑、付飞鸿。"
  ],
  [
    "虞美人",
    "杨泽民",
    "小池芳蕊初开遍。\n恰似新妆面。\n扁舟一叶过吴门。\n只向花间高卧、度朝昏。\n浮萍点缀因风絮。\n更共鸳鸯语。\n花间有女恰如云。\n不惜一生常作、采花人。"
  ],
  [
    "蝶恋花",
    "杨泽民",
    "蜡尽江南梅发後。\n万点黄金，娇眼初窥牖。\n曾见渭城人劝酒。\n嫩条轻拂传杯手。\n料峭东风寒欲透。\n暗点轻烟，便觉添疏秀。\n莫道故人今白首。\n人虽有故心无旧。"
  ],
  [
    "蝶恋花",
    "杨泽民",
    "初过元宵三五後。\n曲槛依依，终日摇金牖。\n瘦损舞腰非为酒。\n长条聊赠垂鞭手。\n几叶小梅春已透。\n信是风流，占尽人间秀。\n走马章台还举首。\n可人标韵强如旧。"
  ],
  [
    "蝶恋花",
    "杨泽民",
    "寂寞春残花谢後。\n落絮轻盈，点点穿风牖。\n浓绿阴中人买酒。\n凉生午扇都停手。\n叶密啼莺飞不透。\n要咏清姿，除是凭才秀。\n往日周郎为唱首。\n今将高韵重翻旧。"
  ],
  [
    "蝶恋花",
    "杨泽民",
    "百卉千花都绽後。\n露依风，翠影笼芳牖。\n杏脸桃腮匀著酒。\n青红相映如携手。\n一段帘丝风约透。\n妆点亭台，表里俱清秀。\n几度长提频矫首。\n青青颜色新如旧。"
  ],
  [
    "菩萨蛮",
    "杨泽民",
    "吟风敲遍阑干曲。\n极目澄江千顷绿。\n长笛下扁舟。\n一声人倚楼。\n床头醅正发。\n帐底人如雪。\n月色夜来看。\n可堪霜信寒。"
  ],
  [
    "品令",
    "杨泽民",
    "日长风静。\n浓香在、珠帘花影。\n棋具对著明窗近。\n未排角势，鸦鹭先分阵。\n双叠远山非有恨。\n正藏机休问。\n便如喝采争堂印。\n局番无定。\n有幸君须尽。"
  ],
  [
    "玉楼春",
    "杨泽民",
    "笔端点染相思泪。\n尽写别来无限意。\n祗知香阁有离愁，不信长途无好味。\n行轩一动须千里。\n王事催人难但已。\n床头酒熟定归来，明月一庭花满地。"
  ],
  [
    "眼儿媚",
    "冯伟寿",
    "自颦双黛听啼鸦。\n帘外翠烟斜。\n社前风雨，已归燕子，未入人家。\n鞋儿试著无人看，莫是忒宽些。\n想它楼上，闷拈箫管，憔悴莺花。"
  ],
  [
    "木兰香・减字木兰花",
    "徐介轩",
    "一帘疏雨。\n道是无情还有思。\n坐久魂销。\n风动珠唇点点娇。\n生平浩气。\n静乐机关随处是。\n熏透寒衾。\n蝴蝶休萦万里心。"
  ],
  [
    "步蟾宫",
    "章耐轩",
    "未开大如木犀蕊。\n开後是、梅花小底。\nけ然只欲住山林，肯容易、结根城市。\n叶儿又与冬青比。\n算何止、香闻七里。\n不因山谷品题来，谁知道、是水仙兄弟。"
  ],
  [
    "浣溪沙",
    "昭顺老人",
    "的堪为席上珍。\n银铛百沸麝脐薰。\n萧娘欲饵意中人。\n拈处玉纤笼蚌颗，剥时琼齿嚼香津。\n仙郎入口即轻身。"
  ],
  [
    "南柯子・南歌子",
    "陈舜翁",
    "德祖家珍熟，钱塘五月中。\n碧梧桐盖翠筠笼。\n倾向水晶盘内、斗尝空。\n绛粟成团小，清甜笑蜜浓。\n微酸犹解惨人容。\n最是玉纤拈处、染轻红。"
  ],
  [
    "浪淘沙",
    "洪子大",
    "上苑又春残。\n樱颗如丹。\n明光宫里水晶盘。\n想得退朝花底散，宣赐千官。\n往事记金銮。\n荔子难攀。\n多情更有酪浆寒。\n蜀客筠笼相赠处，愁忆长安。"
  ],
  [
    "虞美人",
    "文珏",
    "歌唇乍启尘飞处。\n翠叶轻轻举。\n似通舞态逞妖容。\n嫩条纤丽玉玲珑。\n怯秋风。\n虞姬珠碎兵戈里。\n莫认埋魂地。\n只应遗恨寄芳丛。\n露和清泪湿轻红。\n古今同。"
  ],
  [
    "虞美人",
    "顾卞",
    "帐前草草军情变。\n月下旗旌乱。\n褫衣推枕惜离情。\n远风吹下楚歌声。\n正三更。\n抚鞍欲上重相顾。\n艳态花无主。\n手中莲萼凛秋霜。\n九泉归路是仙乡。\n恨茫茫。"
  ],
  [
    "点绛唇",
    "陈景沂",
    "今古凡花，词人尚作词称庆。\n紫薇名盛。\n似得花之圣。\n为底时人，一曲稀流咏。\n花端正。\n花无郎病。\n病亦归之命。"
  ],
  [
    "浣溪沙",
    "韩准",
    "潇洒梧桐几度秋。\n凤凰飞去旧山幽。\n风景不殊人物换，恨悠悠。\n衰草远从烟际合，夕阳空趁水西流。\n恰好凭楼便回首，怕生愁。"
  ],
  [
    "柳梢青",
    "张杜",
    "燕里花深，鹭汀云澹，客梦江皋。\n日日言归，淮山笑我，尘锁征袍。\n几回把酒凭高。\n阑干外、魂飞暮涛。\n只有南园，一番风雨，过了樱桃。"
  ],
  [
    "朝中措",
    "王玉",
    "杨花绕昼暖风多。\n晴云点池波。\n戏数翠萍几靥，零星未碍圆荷。\n软人天气，半如溽暑，半似清和。\n说与香篝缊火，酒痕梅却衣罗。"
  ],
  [
    "菩萨蛮",
    "张桂",
    "东风忽骤无人见。\n玉塘烟浪浮花片。\n步湿下香阶。\n苔黏金凤鞋。\n翠鬟愁不整。\n临水闲窥影。\n摘得野蔷薇。\n游蜂相趁归。"
  ],
  [
    "浣溪沙",
    "张桂",
    "雨压杨花路半乾。\n蜂遗花粉在阑干。\n牡丹开尽正春寒。\n懒品么弦金雁并，瘦惊双钏玉鱼宽。\n新愁不放翠眉间。"
  ],
  [
    "风入松",
    "张枢",
    "春寒懒下碧云楼。\n花事等闲休。\n红绵湿透秋千索，记伴仙、曾倚娇柔。\n重叠黄金约臂，玲珑翠玉搔头。\n薰炉谁熨暖衣篝。\n消遣酒醒愁。\n旧巢未著新来燕，任珠帘、不上琼钩。\n何处东风院宇，数声揭调甘州。"
  ],
  [
    "南歌子",
    "张枢",
    "柳户朝云湿，花窗午篆清。\n东风未放十分晴。\n留恋海棠颜色、过清明。\n垒润栖新燕，笼深锁旧莺。\n琵琶可是不堪听。\n无奈愁人把做、断肠声。"
  ],
  [
    "谒金门",
    "张枢",
    "春梦怯。\n人静玉闺平帖。\n睡起眉心端正贴。\n绰枝双杏叶。\n重整金泥蹀躞。\n红皱石榴裙褶。\n款步花阴寻蛱蝶。\n玉纤和粉捻。"
  ],
  [
    "恋绣衾",
    "张枢",
    "屏绡润惹篆烟。\n小窗闲、人泥昼眠。\n正雪暖、荼䕷架，奈愁春、尘锁雁弦。\n杨花做了香云梦，化池萍、犹泛翠钿。\n自不怨、东风老，怨东风、轻信杜鹃。"
  ],
  [
    "清平乐",
    "张枢",
    "凤楼人独。\n飞尽罗心烛。\n梦绕屏山三十六。\n依约水西云北。\n晓奁懒试脂铅。\n一谨傥⑵Ａ舻盟拮泵荚冢讨拦旅摺"
  ],
  [
    "惜花春起早",
    "张枢",
    "琐窗明。"
  ],
  [
    "失调名",
    "张枢",
    "金谷移春，玉壶贮暖。"
  ],
  [
    "失调名",
    "张枢",
    "拥石池台，约花阑槛。"
  ],
  [
    "清平乐",
    "石正伦",
    "香摇穗碧。\n梅巧红酥滴。\n云涴宝钗蝉坠翼。\n娇小争禁酒力。\n绣窗芳思迟迟。\n无端又敛双眉。\n贪把兰亭学字，一冬忘了弹棋。"
  ],
  [
    "渔家傲",
    "石正伦",
    "春入桃腮生妩媚。\n妆成日日行云意。\n贪听新声翻歇指。\n工尺字。\n窗前自品琼箫试。\n玉碾鸾钗珠结桂。\n金泥络缝乾红袂。\n从把画图夸绝世。\n金莲地。\n六朝未识双鸳细。"
  ],
  [
    "千秋岁",
    "陈著",
    "燕前莺底。\n一日春犹在。\n香雾晓，祥云霁。\n烟交槐影重，风约花尘卸。\n当此际。\n桃源不是人间世。\n彩袖环庭砌。\n华裾纷珂佩。\n欢声洽，童颜醉。\n金丹功已到，绿发生须再。\n箫鼓沸。\n飞琼来祝千千岁。"
  ],
  [
    "踏莎行",
    "陈著",
    "杏苑长春，椿姿耐老。\n画堂琴幌融融调。\n生涯分付宁馨儿，西园手种闲花草。\n露浴明河，风浮素颢。\n桂花著蕊今年早。\n佳占端的在孙枝，明年寿席呕笑。"
  ],
  [
    "鹊桥仙",
    "陈著",
    "云南锺秀，间生人望。\n底事未成美况。\n当知大器大成时，更莫叹、贤关难上。\n前程分定，算来无妄。\n命达时终不放。\n且须寄语甲科人，断不下、一筹中榜。"
  ],
  [
    "一翦梅",
    "陈著",
    "记得儿时识景年。\n翕忽光阴，二十馀年。\n梅边聚首又三年。\n结得因缘。\n五百来年。\n把酒君前欲问年。\n笑指松椿，当是同年。\n愿从今後八千年。\n长似今年。\n长似今年。"
  ],
  [
    "惜分飞",
    "陈著",
    "筑垒愁城书一纸。\n雁雁儿将不起。\n好去西风里。\n到家分付眉颦底。\n落日阑干羞独倚。\n十里江山万里。\n容易成憔悴。\n惟归来是归来是。"
  ],
  [
    "西江月",
    "陈著",
    "宝瑟屏金深深处，斑衣箫玉香中。\n人生二美古难逢。\n杏苑今朝喜共。\n一霎豆花新雨，半帘梧叶清风。\n年年此景绿尊同。\n笑指南山称颂。"
  ],
  [
    "西江月",
    "陈著",
    "箫玉和鸣云里，彩衣娱舞风前。\n好从龟鹤问长年。\n看取蟠桃结遍。\n事业都随今定，儿孙也靠心传。\n隐耕窗下腹便便。\n相去神仙不远。"
  ],
  [
    "西江月",
    "陈著",
    "当此朱炎火日，恨无玉骨冰肌。\n问来思欲动凉。\n宝荷君相遗。\n如铁又添颜甲，报琼难续声诗。\n愿言长在奉扬时。\n似恁团到底。"
  ],
  [
    "小重山",
    "陈著",
    "松是交朋竹是邻。\n横枝临水瘦，月黄昏。\n冲寒香入岭头云。\n清到底，人共一般清。\n好句更无痕。\n门前无俗客，不须扃。\n暂将骚致答花神。\n从此去，题动玉堂春。"
  ],
  [
    "柳梢青",
    "陈著",
    "淡淡新妆，盈盈娇态，谁道荷花。\n料想香肌，不禁畏日，翠盖儿遮。\n我来胜赏高歌。\n故敛著、芳心为何。\n莫是伊花，恨余来晚，欲媚晨霞。"
  ],
  [
    "柳梢青",
    "陈著",
    "缥缈瑶城。\n客情春小，本分寒轻。\n霞佩云裾，步联西母，笑倚飞琼。\n那堪四美都并。\n喜气与、祥云共生。\n自在风流，融融箫玉，楚楚兰馨。"
  ],
  [
    "霜天晓角",
    "陈著",
    "江寒雁咽。\n短棹还催发。\n曾是玉堂仙伯，相别处、满篷雪。\n此别。\n那堪说。\n溯风空泪血。\n惟有梅花依旧，香不断、夜来月。"
  ],
  [
    "卜算子",
    "陈著",
    "一自梦卢头，应学乘裴蹇。\n元是都门向上人，大用何嫌晚。\n三岁事非遥，三捷功非远。\n管取微生共此荣，联步云程稳。"
  ],
  [
    "卜算子",
    "陈著",
    "雨逗一分寒，未放晴光透。\n绮席春风十分，畅饮长春酒。\n花气渐薰帘，佳致归诗手。\n的是诗中陆地仙，左挹浮丘袖。"
  ],
  [
    "卜算子",
    "陈著",
    "风急雁声高，露冷蛩吟切。\n枕剩衾寒不耐烦，长是伤离别。\n望得眼儿穿，巴得心头热。\n且喜重阳节又来，黄菊花先发。"
  ],
  [
    "减字木兰花",
    "陈著",
    "浮萍踪迹。\n又作南东□□客。\n不奈秋阳。\n一似朱明赫赫光。\n惊雷叱雨。\n料是阿香怜逆旅。\n好个凉天。\n称我前程步步便。"
  ],
  [
    "减字木兰花",
    "陈著",
    "夜帆初上。\n准拟今朝过越上。\n及到今朝。\n却被西风挫一潮。\n丈亭一处。\n要得纵观赢得住。\n行止皆天。\n谁道人生客路难。"
  ],
  [
    "如梦令",
    "陈著",
    "家在明山南住。\n身在明山西路。\n回首碧云端，自笑不如飞鹜。\n飞去。\n飞去。\n飞入明山深处。"
  ],
  [
    "如梦令",
    "陈著",
    "晚泊江湾平处。\n楚楚苹花自舞。\n风翦雨丝轻，江上潮生船去。\n看取。\n看取。\n湿橹不惊鸥鹭。"
  ],
  [
    "捣练子",
    "陈著",
    "花影乱，晓窗明。\n莺弄春笙柳外声。\n和梦卷帘飞絮入，牡丹无语正盈盈。"
  ],
  [
    "鹧鸪天",
    "陈著",
    "看了山中薜荔衣。\n手将安石种分移。\n花鲜绚日猩红妒，叶密乘风翠羽飞。\n新结子，绿垂枝。\n老来眼底转多宜。\n牙齿不入甜时样，醋醋何妨荐酒卮。"
  ],
  [
    "江城子",
    "陈著",
    "中秋佳月最端圆。\n老痴顽。\n见多番。\n杯酒相延，今夕不应悭。\n残雨如何妨乐事，声淅淅，点斑斑。\n天应有意故遮阑。\n拍人间。\n等闲看。\n好处时光，须用著些难。\n直待黄昏风卷霁，金滟滟，玉团团。"
  ],
  [
    "江城子",
    "陈著",
    "人生难满百年心。\n得分阴。\n胜千金。\n吹帽风流，时节又相寻。\n回首赐萸休说梦，真率具，自山林。\n逢迎一笑且开襟。\n酒频斟。\n量犹禁。\n相劝相期，长健似如今。\n醉也从他儿女手，争把菊，满头簪。"
  ],
  [
    "江城子",
    "陈著",
    "纷纷都说会双星。\n鹊桥成。\n凤骖迎。\n风雨凄凉，何故锁苍冥。\n儿女空愁谁解意，须道我，试来听。\n人间天上不同情。\n最无凭。\n是柔盟。\n应怪痴人，虚妄做浮生。\n正值楼台多簇燕，教没兴，不开晴。"
  ],
  [
    "江城子",
    "陈著",
    "笼街弹压上元灯。\n满瑶城。\n簇珠星。\n老矣如今，谁记旧来曾。\n眼底相逢惟有月，空对面，若为情。\n残生消不尽齑茎。\n瘦棱棱。\n困腾腾。\n扶起眉间，杯酒酹寒檠。\n也为风光陪一笑，心下事，梦中惊。"
  ],
  [
    "江城子",
    "陈著",
    "年年端午又今朝。\n鬓萧萧。\n思摇摇。\n应是南风，湘浦正波涛。\n千古独醒魂在否，无处问，有谁招。\n何人帘幕倚兰皋。\n看飞桡。\n夺高标。\n饶把笙歌，供笑醉陶陶。\n孤坐小窗香一篆，弦绿绮，鼓离骚。"
  ],
  [
    "青玉案",
    "陈著",
    "钱塘江上潮来去。\n花落花开六桥路。\n三竺三茅钟晓暮。\n当年梦境，如今故国，不忍回头处。\n他谁做得愁如许。\n平地波涛挟风雨。\n往事凄凄都有据。\n月堂笑里，夕亭话後，自是无人悟。"
  ],
  [
    "青玉案",
    "陈著",
    "青山流水迢迢去。\n总是东风往回路。\n送得春来春又暮。\n莺如何诉。\n燕如何语。\n只有春知处。\n时光渐渐春如许。\n何用怜春怕红雨。\n到处空飞无实据。\n花开也好，花飞也好，此意须双悟。"
  ],
  [
    "渔家傲",
    "陈著",
    "浪麦风微花雾扫。\n痕沙水浅溪桥小。\n属玉双双飞杳杳。\n山宽绕。\n新晴绣得春分晓。\n独立无言心事渺。\n曾将宇宙思量了。\n世变何涯人已老。\n休烦恼。\n林泉况味终须好。"
  ],
  [
    "渔家傲",
    "陈著",
    "山弄夕辉眉淡扫。\n溪分新水支流小。\n醉梦风光凝望杳。\n云树绕。\n杜鹃怨处谁能晓。\n浮世悠悠波渺渺。\n蜗争何事何时了。\n天为无情方不老。\n休苦恼。\n随缘诗酒清闲好。"
  ],
  [
    "踏莎行",
    "陈著",
    "豆雨空晴，桂花风静。\n碧虚飞上圆明镜。\n谁能唤起秃翁吟，祗应笑得嫦娥醒。\n可奈良宵，不堪残境。\n强拚一醉偷光景。\n夜凉渐搅雪霜心，昏眵犹认山河影。"
  ],
  [
    "卖花声",
    "陈著",
    "残梦腾腾。\n好鸟一声呼醒。\n小窗明、萧萧鬓影。\n当年头上，惯曾簪幡胜。\n到如今、有谁怀省。\n东风著面，却自依然相认。\n哄痴儿、声弄景。\n盘蔬杯酒，强教人欢领。\n也微酣、带些春兴。"
  ],
  [
    "鹊桥仙",
    "陈著",
    "兄年八十，弟今年几，亦是七旬有九。\n人生取数已为多，更休问、前程无有。\n家贫是苦，算来又好，见得平生操守。\n杯茶盏水也风流，莫负了、桂时菊候。"
  ],
  [
    "蝶恋花",
    "陈著",
    "世变无情风挟雨。\n长夜漫漫，何日开晴午。\n白发萧疏惊岁序。\n儿嬉漫说重重午。\n粒啄偷生如搏黍。\n过计何须，负郭多南亩。\n曾著宫衣沾雨露。\n如今掩袂悲湘浦。"
  ],
  [
    "虞美人",
    "陈著",
    "故园处处都荒雨。\n寂寞蜗书户。\n人间春事杏桃花。\n独有诗人依旧、菊为家。\n老来犹解高叉手。\n遥上花前寿。\n华颠无分插花枝。\n乞取霜根风月、送将归。"
  ],
  [
    "浪淘沙",
    "陈著",
    "有约泛溪篷。\n游画图中。\n沙鸥引入翠重重。\n认取抱琴人住处，水浅山浓。\n一笑两衰翁。\n莫惜从容。\n瓮醅灰芋雪泥菘。\n直到梅花飞过也，桃李春风。"
  ],
  [
    "浪淘沙",
    "陈著",
    "记得去年时。\n采菊东篱。\n眉间一笑捧花枝。\n说道愿如花不老，交劝双卮。\n又是菊花期。\n客况谁知。\n便无风雨也凄凄。\n白发夫妻时节酒，堪几参差。"
  ],
  [
    "浪淘沙",
    "陈著",
    "窗影弄晴红。\n欢笑成丛。\n一声春困到衰翁。\n回首太平儿戏事，雨过云空。\n人世暗尘中。\n如梦方浓。\n也须留取自惺憁。\n试问若教都困了，谁管春风。"
  ],
  [
    "浪淘沙",
    "陈著",
    "迟饭甑炊红。\n青翦蔬丛。\n鸡声邻里狎田翁。\n兵後故人能有几，岁晚江空。\n谁信淡交中。\n依旧情浓。\n白头青眼转惺憁。\n相见莫教轻别去，负月孤风。"
  ],
  [
    "浪淘沙",
    "陈著",
    "春事紫和红。\n蜂蝶争丛。\n消磨多少看花翁。\n不用借他炊黍枕，何梦非空。\n茅屋菜畦中。\n村瓮醅浓。\n醉时啼鸟唤惺憁。\n不道白头添一岁，舞月歌风。"
  ],
  [
    "浪淘沙",
    "陈著",
    "年事夕阳红。\n霜满髯丛。\n摩挲苍藓石婆翁。\n能见几人曾百岁，一笑书空。\n回首棣华中。\n消得春浓。\n平生心事两惺憁。\n杖履相从须放密，山月溪风。"
  ],
  [
    "糖多令・唐多令",
    "陈著",
    "雁阵晓来霜。\n鸦村夕照黄。\n满人间、风景凄凉。\n幸有菊窗堪一醉，争又滞、水云乡。\n沽酒也三行。\n邀风与较量。\n便明朝、吹送归航。\n趁得老盆新熟信，日日是、我重阳。"
  ],
  [
    "糖多令・唐多令",
    "陈著",
    "蟹熟晕橙霜。\n蛆浮染菊黄。\n淡交情、都没炎凉。\n说道白头难会面，留一日、醉中乡。\n世事与轮行。\n时光逐寸量。\n任人间、涛海风航。\n拜了老庞归去也，高著枕、卧南阳。"
  ],
  [
    "糖多令・唐多令",
    "陈著",
    "倦枕寄渔乡。\n篷低被怯霜。\n月窥人、多少思量。\n自是欲眠眠不稳，禁听得、雁声双。\n和梦早催行。\n归来梅竹窗。\n小柴门、分破闲忙。\n翻笑白云飞不定，谙得静、憩诗床。"
  ],
  [
    "行香子",
    "陈著",
    "吾辈么麽。\n休叹蹉跎。\n得闲时、且逐时过。\n人间名利，都是浮华。\n但退如进，失如得，少如多。\n谁信生来，从发尖磨。\n到如今、方见霜涯。\n算天亦自，无奈吾何。\n是饥能忍，寒能耐，老能歌。"
  ],
  [
    "恋绣衾",
    "陈著",
    "梅窗归坐几岁寒。\n老生涯、寂寞自便。\n最喜得、双双健，与粗茶、淡饭结缘。\n眉前把酒深深劝，这时光、惟有靠天。\n看许大、痴儿女，且随宜、笑到百年。"
  ],
  [
    "西江月",
    "陈著",
    "老去坐来睡重，病多吟得诗悭。\n有时忽自拍阑干。\n一点心随天远。\n柳絮飞从何处，莺声啼破空山。\n春风依旧满人间。\n不奈双颦闲管。"
  ],
  [
    "西江月",
    "陈著",
    "华胄银青气脉，仙风斑白须眉。\n儿孙玉雪满庭帏。\n家庆人间难比。\n浮世事等云过，平生心有天知。\n举杯相约小春时。\n岁岁梅花里醉。"
  ],
  [
    "卜算子",
    "陈著",
    "月下百年缘，天上双星样。\n九秩齐开自是稀，清健那堪两。\n红叶景翻新，黄菊香宜晚。\n笑拥眉开祝寿声，满劝鸳鸯盏。"
  ],
  [
    "卜算子",
    "陈著",
    "喜气满清门，庆集还新样。\n卜醉筵开意转浓，昨日今朝两。\n愧我一年多，见汝双欢晚。\n自觉人生此会稀，有酒宁论盏。"
  ],
  [
    "南乡子",
    "陈著",
    "流景去难縻。\n浮世危如拍浪埼。\n才遇中秋聊对月，佳期。\n最怕晴明未可涯。\n人月本相依。\n果是今朝恰背违。\n孤负楼台多少醉，堪悲。\n何忍滂沱与毕离。"
  ],
  [
    "西江月",
    "陈著",
    "钱影何曾过眼，笔头那肯亏心。\n系门瘦马影沈沈。\n夜柝不惊春枕。\n一去轻如蕉梦，三乡都是棠阴。\n等闲换取印黄金。\n催上云程新任。\n（缺词文）"
  ],
  [
    "水龙吟",
    "陈著",
    "（缺词文）"
  ],
  [
    "谒金门",
    "赵与",
    "归去去。\n风急兰舟不住。\n梦里海棠花下语。\n醒来无觅处。\n薄幸心情似絮。\n长是轻分轻聚。\n待得来时春几许。\n绿阴三月暮。"
  ],
  [
    "千年调",
    "王义山",
    "胜地独湖山，满堂贮风月。\n歌舞大平气象，雪回云遏。\n红鞋朱帽，隔岸唤船，芙蓉万叠。\n人稀到，这清绝。\n因思旧事，庄敞平泉宅。\n莫与他人树石，对儿孙说。\n难全晚节，不如一丘壑。\n住茅屋三间，任穷达。"
  ],
  [
    "临江仙",
    "王义山",
    "明日中元生上相，真上相上元生。\n满城灯火昼三更。\n台星呈瑞处，一点寿星明。\n和气薰蒸开泰运，湖山万里光荣。\n愿推天地发生仁。\n八荒开寿域，一气转洪钧。"
  ],
  [
    "乐语",
    "王义山",
    "西山元是神仙境，瑞气郁森森。\n彩鸾飞下五云深。\n急管递繁音。\n碧鬓□斜花欲颤，轻盈莲步移金。\n紫檀催拍莫沈吟。\n传入柘枝心。"
  ],
  [
    "乐语",
    "王义山",
    "慈元宫殿五云开。\n寿献九霞杯。\n步随王母共徘徊。\n仙子下瑶台。\n红袖引翻鸾镜媚，婆娑雪□风回。\n繁弦脆管莫相催。\n齐唱柘枝来。"
  ],
  [
    "乐语",
    "王义山",
    "风吹仙袂飘飘举，底事下蓬莱。\n东朝遥祝万年杯。\n玉液泻金垒。\n天上蟠桃又熟，晕酡颜、红染芳腮。\n年年摘取献天阶。\n齐舞柘枝来。"
  ],
  [
    "乐语",
    "王义山",
    "千年紫极锁烟萝。\n艳质含羞敛翠蛾。\n远睇慈元称寿处，不妨连臂，大家重与，楚舞更吴歌。"
  ],
  [
    "乐语",
    "王义山",
    "秘传玉诀自灵修。\n家在仙山最上头。\n更有仙茅香馥郁，年年今日，薰风时候，掇取献龙楼。"
  ],
  [
    "乐语",
    "王义山",
    "自在云间白鹤飞。\n晴川浴罢不胜衣。\n旋裁五色冰蚕锦，千花覆处，三呼声里，惹得御香归。"
  ],
  [
    "乐语",
    "王义山",
    "闲云潭影日悠悠。\n暮倚朱帘更少留。\n龙寿本齐箕与翼，□从今日，一年一度，东极庆千秋。"
  ],
  [
    "乐语",
    "王义山",
    "新吴曾遇许旌阳。\n宝气横空一剑长。\n愿祝慈闱长不老，天长地久，有如此柏，万古镇苍苍。"
  ],
  [
    "乐语",
    "王义山",
    "先献此花名字好。\n密叶长青，翠羽摇仙葆。\n紫禁风薰惊夏到。\n花飞细□香堪扫。\n拂晓宫娃争报道。\n无限琼妃，缥缈来蓬岛。\n来向慈闱勤颂祷。\n万年枝□同难老。"
  ],
  [
    "乐语",
    "王义山",
    "端的长春春不老。\n玉颊微红，酒晕精神好。\n多谢天工相懊恼。\n花间不问春迟早。\n风外新篁摇翠葆。\n长乐宫边，绿阴笼驰道。\n此际称觞非草草。\n绛仙亲下蓬莱岛。"
  ],
  [
    "乐语",
    "王义山",
    "莫忘九疑山上侣。\n住在山中，白石清泉处。\n好与长年沾雨露。\n灵根下遣蟠虬护。\n青青九节长如许。\n早晚成花，教见薰风度。\n十二节添须记取。\n千年一节从头数。"
  ],
  [
    "乐语",
    "王义山",
    "岁岁丹霞天近处。\n借问殷勤，何以逢兰杜。\n碧砌玉阑春不去。\n清香长逐薰风度。\n况是恩光新雨露。\n绿叶青青，葱翠长如许。\n端的萱花仙伴侣。\n年年今日阶前舞。"
  ],
  [
    "乐语",
    "王义山",
    "犹是太真亲手植。\n猩染鲜葩，岁岁如曾拭。\n绛节青旌光耀日。\n分明是个神仙匹。\n引领金扉红的的。\n下有仙妃，纤手轻轻摘。\n为道朱颜常似得。\n今朝摘取呈慈极。"
  ],
  [
    "乐语",
    "王义山",
    "移向慈元供寿佛。\n压倒群花，端的成清绝。\n青萼玉包全未拆。\n薰风微处留香雪。\n未拆香包香已冽。\n沈水龙涎，不用金炉。\n花露轻轻和玉屑。\n金仙付与长生诀。"
  ],
  [
    "乐语",
    "王义山",
    "还比蒲桃天上植。\n稚柳阴中，蜀锦开如织。\n万岁藤边娇五色。\n宜春馆里香寻觅。\n七十二行鲜的的。\n岁岁如今，早趁薰风摘。\n金掌露浓堪爱惜。\n龙涎华润凝光碧。"
  ],
  [
    "乐语",
    "王义山",
    "日日传宣金掌露。\n当殿芳菲，似约春长驻。\n微紫深红浑谩与。\n淡妆偏趁泥金缕。\n拂早薰风花里度。\n吹送香尘，东殿称觞处。\n歌罢花仙归洞府。\n彩鸾驾雾来南浦。"
  ],
  [
    "乐语",
    "王义山",
    "戏衮玉球添一笑。\n笑道轻狂，似恁人间少。\n偏倚龙池依凤沼。\n随风得得低回绕。\n掠面点衣夸百巧。\n似雪飞花，点束梁圆好。\n惹住金虬香篆袅。\n上林不放春光老。"
  ],
  [
    "乐语",
    "王义山",
    "消息一年传一度。\n万岁枝香，总是留春处。\n曾倚东风娇不语。\n玉阶霞袂飘飘举。\n蓬莱清浅红云路。\n结子新成，要荐金盘去。\n一实三千须记取。\n东朝宴罢回青羽。"
  ],
  [
    "乐语",
    "王义山",
    "十样仙葩天也爱。\n留住春光，一一娇相赛。\n万里莺花开世界。\n园林点检随时采。\n□□□眉仙体态。\n天与司花，舞彻歌还再。\n献与千官头上戴。\n年年万岁声中拜。"
  ],
  [
    "蝶恋花",
    "刘云甫",
    "一点郎星光彻晓。\n许大乾坤，难著经纶手。\n拂袖归来应自笑。\n山翁偏爱林泉好。\n庭下儿孙歌寿酒。\n不献蟠桃，不数安期枣。\n且喜今朝云出岫。\n定知霖雨苍生早。"
  ],
  [
    "柳梢青",
    "龚日升",
    "二十年前。\n君家桃李，种满螺川。\n凛凛英风，真如小范，不数梅仙。\n薰风吹送朝天。\n指何物、装添去船。\n千首新诗，一轮明月，两字清廉。"
  ],
  [
    "鹧鸪天",
    "胡翼龙",
    "六曲银屏梦隔云。\n半分鸾影匣生尘。\n别来可是春愁觉，试著经衫不贴身。\n风月夜，短长亭。\n也须闻得子规声。\n归时莫看花梢上，但看芳洲绿浅深。"
  ],
  [
    "少年游",
    "胡翼龙",
    "晓莺声脆雨花乾。\n倦枕梦初残。\n衣渍香留，窗深纸暗，把镜近檐看。\n断云压损溪桥柳，花迳雪阑斑。\n深倚屏根，闲敲诗字，酒醒倍春寒。"
  ],
  [
    "西江月",
    "胡翼龙",
    "水霁芹香燕觜，林深风暖莺吭。\n一春心事锦机傍。\n忘却寻芳模样。\n柳絮池塘昼午，梨花院落昏黄。\n阑干曲曲是回肠。\n倚到西厢月上。"
  ],
  [
    "踏莎行",
    "胡翼龙",
    "合数冰莲，注情金叶。\n臂痕犹记嗔时迹。\n小楼几个月黄昏，荷香柳影都知得。\n问字灯深，学书窗黑。\n衣襟诗卷留残墨。\n想思不抵藕丝长，梦云断处吴山碧。"
  ],
  [
    "南歌子",
    "胡翼龙",
    "山枕莺声晓，羽觞花片飞。\n昨朝犹道未成归。\n不记春衫襟上、旧题诗。\n愁眼垂杨见，苦心红烛知。\n翻成怕见别离时。\n只寄一声将息、当相思。"
  ],
  [
    "长相思",
    "胡翼龙",
    "南山钟。\n北山钟。\n一听钟声百念空。\n古今昏晓中。\n望秋风。\n数秋风。\n等得秋来等过鸿。\n灯前书一封。"
  ],
  [
    "菩萨蛮",
    "刘之才",
    "题花曾蘸花心露。\n当初误结丁香树。\n往事小蛮窗。\n新愁桃叶江。\n缓歌留薄醉。\n急镫人千里。\n梅瘦月阑干。\n断云春梦寒。"
  ],
  [
    "卖花声",
    "萧汉杰",
    "湿逗晚香残。\n春浅春寒，洒窗填户著幽兰。\n惨惨凄凄仍滴滴，做出多般。\n和霰撒珠盘。\n枕上更阑。\n芭蕉怨曲带愁弹。\n绿遍阶前苔一片，晓起谁看。"
  ],
  [
    "菩萨蛮",
    "萧汉杰",
    "春愁一段来无影。\n著人似醉昏难醒。\n烟雨湿阑干。\n杏花惊蛰寒。\n唾壶敲欲破。\n绝叫凭谁和。\n今夜欠添衣。\n那人知不知。"
  ],
  [
    "蝶恋花",
    "萧汉杰",
    "一缕春情风里絮。\n海阔天高，那更云无数。\n娇颤画梁非为雨。\n怜伊只合和伊去。\n欲话因缘愁日暮。\n细认帘旌，几度来还去。\n万一这回航可渡。\n共渠活处寻条路。"
  ],
  [
    "浪淘沙",
    "萧汉杰",
    "愁似晚天云。\n醉亦无凭。\n秋光此夕属何人。\n贫得今年无月看，留滞江城。\n夜起候檐声。\n似雨还晴。\n旧家谁信此时情。\n惟有桂香时入梦，勾引诗成。"
  ],
  [
    "清平乐",
    "罗椅",
    "明虹收雨。\n两桨能吴语。\n人在江南荷叶浦。\n采得苹花无数。\n梦中舞燕栖鸾。\n起来烟渚风湾。\n一点愁眉天末，凭谁刬却春山。"
  ],
  [
    "柳梢青",
    "罗椅",
    "萼绿华身，小桃花扇，安石榴裙。\n子野闻歌，周郎顾曲，曾恼夫君。\n悠悠羁旅愁人。\n似飘零、青天断云。\n何处销魂，初三夜月，第四桥春。"
  ],
  [
    "更漏子",
    "罗椅",
    "晚潮生，凉月细。\n一抹远山无蒂。\n收越棹，起吴樯。\n人间何限忙。\n石头城，西北角。\n杳杳天低鹘落。\n浑不似，此波光。\n清歌催夕阳。"
  ],
  [
    "长相思",
    "徐霖",
    "听莺声。\n惜莺声。\n客里莺声最有情。\n家山何处青。\n问归程。\n数归程。\n行尽长亭又短亭。\n征衫脱未成。"
  ],
  [
    "点绛唇",
    "朱埴",
    "绣被鸳鸯，宝香熏透蔷薇水。\n枕边一纸。\n明月人千里。\n宿酒初醒，全不忺梳洗。\n抬纤指。\n微签玉齿。\n百色思量起。"
  ],
  [
    "画堂春",
    "朱埴",
    "绿窗睡起小妆残。\n玉钗低堕云鬟。\n回纹枉寄见伊难。\n心绪阑珊。\n翠袖两行珠泪，画楼十二阑干。\n销磨今古霎时间。\n恨杀青山。"
  ],
  [
    "南乡子",
    "朱埴",
    "花柳隔重扃。\n送过秋千笑语声。\n檐鹊也嗔人起晚，天晴。\n孤负东风趁踏青。\n细细砑红绫。\n小字相思写不成。\n心上可人云样远，寒盟。\n只恐恩情薄似云。"
  ],
  [
    "瑞鹧鸪",
    "史铸",
    "底事秋英色压黄。\n喜行春令惜红妆。\n谢天分付千年品，特地搀先九日香。\n陶令骇观须把酒，崔生瞥见误成章。\n蜂情蝶思兼迷了，采蕊还如媚景忙。"
  ],
  [
    "恋绣衾",
    "林洪",
    "冰肌生怕雪未禁。\n翠屏前、短瓶满簪。\n真个是、疏枝瘦，认花儿、不要浪吟。\n等闲蜂蝶都休惹，暗香来、时借水沉。\n既得个、厮偎伴，任风霜、尽自放心。"
  ],
  [
    "点绛唇",
    "吴大有",
    "江上旗亭，送君还是逢君处。\n酒阑呼渡。\n云压沙鸥暮。\n漠漠萧萧，香冻梨花雨。\n添愁绪。\n断肠柔橹。\n相逐寒潮去。"
  ],
  [
    "浪淘沙",
    "金淑柔",
    "雨溜和风铃。\n滴滴丁丁。\n酿成一枕别离情。\n可惜当年陶学士，孤负邮亭。\n边雁带秋声。\n音信难凭。\n花须偷数卜归程。\n料得到家秋正晚，菊满寒城。"
  ],
  [
    "浣溪纱・浣溪沙",
    "毛",
    "绿玉枝头一粟黄。\n碧纱帐里梦魂香。\n晓风和月步新凉。\n吟倚画栏怀李贺，笑持玉斧恨吴刚。\n素娥不嫁为谁妆。"
  ],
  [
    "踏莎行",
    "毛",
    "顾曲多情，寻芳未老。\n一庭风月知音少。\n梦随蝶去恨墙高，醉听莺语嫌笼小。\n红烛呼卢，黄金买笑。\n弹丝踮屣长安道。\n彩笺拈起锦囊花，绿窗留得罗裙草。"
  ],
  [
    "七娘子",
    "吴申",
    "君家诸子燕山盛。\n去年两见门弧庆。\n银蜡烧花，宝香熏烬。\n盘珠玉还相映。\n耳边好语凭君听。\n此儿不与群儿并。\n右执金戈，左持金印。\n功名当似王文正。"
  ],
  [
    "霜天晓角",
    "姚勉",
    "秋怀轩豁。\n痛饮天机发。\n世界只如掌大，算只有、醉乡阔。\n烟抹。\n山态活。\n雨晴波面滑。\n艇子慢摇归去，莫搅碎、一湖月。"
  ],
  [
    "柳梢青",
    "姚勉",
    "长记西湖，水光山色，浓淡相宜。\n丰乐楼前，涌金门外，买个船儿。\n而今又是春时。\n清梦只、孤山赋诗。\n绿盖芙蓉，青丝杨柳，好在苏堤。"
  ],
  [
    "糖多令・唐多令",
    "陈允平",
    "何处是秋风。\n月明霜露中。\n算凄凉、未到梧桐。\n曾向垂虹桥上看，有几树、水边枫。\n客路怕相逢。\n酒浓愁更浓。\n数归期、犹是秋冬。\n欲寄相思无好句，聊折赠、雁来红。"
  ],
  [
    "江城子",
    "陈允平",
    "东风吹恨上眉弯。\n燕初还。\n杏花残。\n帘里春深，帘外雨声寒。\n拾翠芳期孤负却，空脉脉，倚阑干。\n流苏香重玉连环。\n绕屏山。\n宝筝闲。\n泪薄鲛绡，零露湿红兰。\n瘦却舞腰浑可事，银蹀躞，半阑珊。"
  ],
  [
    "思佳客",
    "陈允平",
    "一曲清歌酒一锺。\n舞裙摇曳石榴红。\n宝筝弦矗冰蚕缕，珠箔香飘水麝风。\n娇娅姹，笑迎逢。\n合欢罗带两心同。\n彩云不觉归来晚，月转觚棱夜气中。"
  ],
  [
    "思佳客",
    "陈允平",
    "压鬓钗横翠凤头。\n玉柔春腻粉香流。\n红酣醉靥花含笑，碧翦颦眉柳弄愁。\n偏婀娜，太温柔。\n水情云意两绸缪。\n佯羞不顾双飞蝶，独背秋千傍画楼。"
  ],
  [
    "思佳客",
    "陈允平",
    "锦幄沉沉宝篆残。\n惜春无语凭阑干。\n庭前芳草空惆怅，帘外飞花自往还。\n金屋静，玉箫闲。\n一尊芳酒驻红颜。\n东风落尽荼䕷雪，满院清香夜不寒。"
  ],
  [
    "思佳客",
    "陈允平",
    "玉辔青骢去不归。\n锦中频织断肠诗。\n窗凭绣日莺声婉，帘卷香云雁影回。\n金缕扇，碧罗衣。\n蝶魂飞度画阑西。\n花开花落春多少，独有层楼双燕知。"
  ],
  [
    "思佳客",
    "陈允平",
    "曾约双琼品凤箫。\n玉台光映玉娇娆。\n银花烛冷飞罗暗，宝悄香融曲篆销。\n帘影乱，漏声迢。\n佩云清入楚天遥。\n题红未托相思约，明月空归第五桥。"
  ],
  [
    "惜分飞",
    "陈允平",
    "钏阁桃腮香玉溜。\n困倚银床倦绣。\n双燕归来後。\n相思叶底寻红豆。\n碧唾春衫还在否。\n重理弓弯舞袖。\n锦藉芙蓉皱。\n翠腰羞对垂杨瘦。"
  ],
  [
    "长相思",
    "陈允平",
    "风萧萧。\n雨骚骚。\n风雨萧骚梧叶飘。\n潇湘江畔楼。\n云迢迢。\n水遥遥。\n云水迢遥天尽头。\n相思心上秋。"
  ],
  [
    "恋绣衾",
    "陈允平",
    "缃桃红浅柳褪黄。\n燕初来、宫漏渐长。\n任日转、花梢也，倚兰屏、犹未试妆。\n秦鸾旧曲无心理，忆年时、相傍采桑。\n听绿树、娇莺啭，一声声、都是断肠。"
  ],
  [
    "南歌子",
    "陈允平",
    "素质盈盈瘦，娇姿淡淡妆。\n曲勾兰畔倚秋娘。\n一撮风流都在、晚西凉。\n彩线串层玉，金篝络细香。\n半钩新月浸牙床。\n犹记东华年少、那门相。"
  ],
  [
    "恋绣衾",
    "陈允平",
    "银鸳金凤画暗销。\n晓帘栊、新翠渐交。\n算多少、相思恨，被东风，吹上柳梢。\n罗窗夜夜梨花瘦，奈月明、香梦易消。\n便拟倩、题红叶，趁落花、流过谢桥。"
  ],
  [
    "谒金门",
    "陈允平",
    "春欲去。\n无计得留春住。\n纵著天涯浑柳絮。\n春归还有路。\n恨煞多情杜宇。\n愁煞无情风雨。\n春自悠悠人自苦。\n莺花谁是主。"
  ],
  [
    "菩萨蛮",
    "陈允平",
    "杏花枝上莺声嫩。\n凤屏倦倚人初困。\n金兽莫添香。\n香浓情转伤。\n云沉归雁杳。\n绿涨江南草。\n独倚夕阳楼。\n双帆何处舟。"
  ],
  [
    "青玉案",
    "陈允平",
    "凉亭背倚斜阳树。\n过几阵、菰蒲雨。\n自棹轻舟穿柳去。\n绿裙红袂，与花相似，撑入花深处。\n妾家住在鸳鸯浦。\n妾貌如花被花妒。\n折得花归娇厮觑。\n花心多怨，妾心多恨，胜似莲心苦。"
  ],
  [
    "恋绣衾",
    "陈允平",
    "多情无语敛黛眉。\n寄相思、偏仗柳枝。\n待折向、尊前唱，奈东风、吹做絮飞。\n归来醉抱瑟琶睡，正酒醒、香尽漏移。\n无赖是、梨花梦，被月明、偏照帐儿。"
  ],
  [
    "南歌子",
    "陈允平",
    "懒傍青鸾镜，慵簪翠凤翘。\n玉屏春重宝香销。\n因甚不忺梳洗、怕登楼。\n载酒垂杨浦，停桡杜若洲。\n伤春情绪寄箜篌。\n流水残阳芳草、伴人愁。"
  ],
  [
    "醉桃源・阮郎归",
    "陈允平",
    "东风开到坼桐花。\n游蜂初报衙。\n兽环微掩是谁家。\n琐窗金绣纱。\n环佩小，领巾斜。\n绿云双髻鸦。\n佯羞无限托琵琶。\n笑拈萱草芽。"
  ],
  [
    "清平乐",
    "陈允平",
    "凤城春浅。\n寒压花梢颤。\n有约不来梁上燕。\n十二绣帘空卷。\n去年共倚秋千。\n今年独倚阑干。\n误了海棠时候，不成直待花残。"
  ],
  [
    "谒金门",
    "陈允平",
    "春又晚。\n枝上绿深红浅。\n燕语呢喃明似翦。\n采香人渐远。\n草色池塘碧软。\n丝竹谁家坊院。\n拂拂和风初著扇。\n蜂情愁不展。"
  ],
  [
    "浣溪沙",
    "陈允平",
    "杨柳烟深五凤楼。\n绣帘风扬玉梭球。\n夜寒谁伴锦香篝。\n残月有情圆晓梦，落花无语诉春愁。\n宝笙偷按小梁州。"
  ],
  [
    "鹧鸪天",
    "陈允平",
    "谁向瑶台品凤箫。\n碧虚浮动桂花秋。\n风从帘幕吹香远，人在阑干待月高。\n金粟地，蕊珠楼。\n佩云襟雾玉逍遥。\n仙娥已有玄霜约，便好骑鲸上九霄。"
  ],
  [
    "谒金门",
    "陈允平",
    "风不定。\n吹漾一帘波影。\n归燕无期春正永。\n海棠眠未醒。\n筝雁别来谁整。\n好梦不堪重省。\n闲看鸳鸯交素颈。\n凭阑襟袖冷。"
  ],
  [
    "朝中措",
    "陈允平",
    "欲晴又雨雨还晴。\n时节又清明。\n红杏墙头燕语，碧桃枝上莺声。\n轻衫短帽，扁舟小棹，几度旗亭。\n斗草踏青天气，买花载酒心情。"
  ],
  [
    "小重山",
    "陈允平",
    "岸柳黄深绿渐饶。\n林塘初雨过，涨蒲萄。\n秋千亭榭彩旗交。\n莺声里，春在杏花梢。\n慵整翠云翘。\n眉尖愁两点，倩谁描。\n斜阳芳草暗魂销。\n东风远，犹凭赤阑桥。"
  ],
  [
    "霜天晓角",
    "陈允平",
    "玄霜绛雪。\n散作秋林缬。\n昨夜西风吹过，最好是、睡时节。\n香绝。\n高处折。\n中秋还有月。\n此际人间天上，是两个、广寒阙。"
  ],
  [
    "糖多令・唐多令",
    "陈允平",
    "明月可中庭。\n萧萧络纬声。\n画阑秋、千树吹香。\n玉宇无尘凉似水，销不尽、许多清。\n欲醉醉还醒。\n欲吟吟未成。\n拈金英、三嗅微馨。\n应有乘鸾天上女，随风露、下青冥。"
  ],
  [
    "柳梢青",
    "陈允平",
    "藓迹苔痕。\n香浮砚席，影蘸吟尊。\n雪正商量，同云淡淡，微月昏昏。\n孤山往事谁论。\n但招得、逋仙断魂。\n客里相逢，数枝驿路，千树江村。"
  ],
  [
    "柳梢青",
    "陈允平",
    "沁月凝霜。\n精神好处，曾悟花光。\n带雪煎茶，和冰酿酒，聊润枯肠。\n看花小立疏廊。\n道是雪、如何恁香。\n几度巡檐，一枝清瘦，疑在蓬窗。"
  ],
  [
    "柳梢青",
    "陈允平",
    "菊谢东篱。\n问梅开未，先问南枝。\n两蕊三花，松边傍石，竹外临溪。\n尊前暗忆年时。\n算笛里、关情是伊。\n何逊风流，林逋标致，一二联诗。"
  ],
  [
    "柳梢青",
    "陈允平",
    "片片花飞。\n风前疏树，雪後残枝。\n地多情，带将明月，来伴书帏。\n岁寒心事谁知。\n向篱落、微斜半。\n添得闲愁，酒将阑处，吟未成时。"
  ],
  [
    "思佳客",
    "陈允平",
    "簇簇红云冷欲凝。\n东风特地唤花醒。\n数枝夜色当银烛，一段春娇入画屏。\n如有恨，似多情。\n柳边莺语十分明。\n柳边莺语如何说，莫笑梅花太瘦生。"
  ],
  [
    "糖多令・唐多令",
    "陈允平",
    "休去采芙蓉。\n秋江烟水空。\n带斜阳、一片征鸿。\n欲顿闲愁无顿处，都著在两眉峰。\n心事寄题红。\n画桥流水东。\n断肠人、无奈秋浓。\n回首层楼归去懒，早新月、挂梧桐。"
  ],
  [
    "风入松",
    "陈允平",
    "西清人住水云乡。\n心静日偏长。\n闲中自乐壶天趣，笑红尘、谁是羲皇。\n叠嶂双溪争似，西湖雨色晴光。\n碧龟巢处藕花香。\n波影浸书床。\n庭前一种红兰树，薰风又、吹长瑶芳。\n竹外椿前舞彩，柳边槐底鸣珰。"
  ],
  [
    "临江仙",
    "陈允平",
    "门外湖光清似玉，雨桐烟柳扶疏。\n爱闲吾亦爱吾庐。\n炉香心在在，杯酒乐如如。\n有子专城才四十，诸孙颗颗明珠。\n传家衣钵只诗书。\n一坡存菊意，千岁学松臞。"
  ],
  [
    "少年游",
    "陈允平",
    "光风怀抱玉精神。\n不染世间尘。\n香暖衣篝，歌题彩扇，清似晋时人。\n柳边小驻朝天马，一笑领佳宾。\n帘卷湖山，花围尊俎，同醉碧桃春。"
  ],
  [
    "鹧鸪天",
    "陈允平",
    "四壁图书静不哗。\n里湖深处隐人家。\n斑衣自斗百家彩，乌帽亲裁一幅纱。\n新酿酒，旋烹茶。\n半溪霜月正梅花。\n前庭手种红兰树，看到春风第二芽。"
  ],
  [
    "霜天晓角",
    "陈允平",
    "月树风枝。\n孤山两字诗。\n来到十洲三岛，香得更、十分奇。\n阳和迟自迟。\n冰霜欺怎欺。\n且伴岁寒人醉，有移种、玉堂时。"
  ],
  [
    "荔枝香近・荔枝香",
    "陈允平",
    "杜宇声声频唤，春渐去。\n暗碧柳色依依，湖上迷青雾。\n残香净冼红兰，昨夜朱铅雨。\n金泥帐底，双虬自沈乳。\n天际，渐迤逦片帆南浦。\n一笑蔷薇，别後酒杯慵举。\n江上琵琶，莫遣东风误鹦鹉。\n泪拥通宵蜡炬。"
  ],
  [
    "荔枝香近・荔枝香",
    "陈允平",
    "脸霞香销粉薄，泪偷泫。\n金兽，沈水微薰，人帘绿树春阴，糁径红英风卷。\n芳草怨碧，王孙渐远。\n锦屏梦回，恍觉云雨散。\n玉瑟无心理，懒醉琼花宴。\n宝钗翠滑，一缕青丝为君翦。\n别情谁更排遣。"
  ],
  [
    "玉楼春",
    "陈允平",
    "东风跃马长安道。\n一树樱桃花谢了。\n别来千里梦频归，醉里五更愁不到。\n江南两岸无名草。\n雨遍莓苔生嫩葆。\n玉楼人远绿腰闲，帘幕深沈双燕老。"
  ],
  [
    "玉楼春",
    "陈允平",
    "粉销香减红兰泪。\n总是文君初别意。\n春风织就闷情怀，夜月砌成愁况未。\n迢迢归梦频东里。\n堪恨洛阳花渐已。\n斜阳日日自相思，三十六陂芳草地。"
  ],
  [
    "玉楼春",
    "陈允平",
    "万花丛底曾抬目。\n澹雅梳妆娇已足。\n夜来鹦鹉梦中人，春去琵琶江上曲。\n双鸾碧重钗头玉。\n裙曳湘罗浮浅绿。\n东风一醉买蛾眉，为拚明珠三万斛。"
  ],
  [
    "玉楼春",
    "陈允平",
    "西园斗结秋千了。\n日漾游丝烟外袅。\n小桥杨柳色初浓，别院海棠花正好。\n粉墙低度莺声巧。\n薄薄轻衫宜短帽。\n便拚日日醉芳菲，未必春风留玉貌。"
  ],
  [
    "玉楼春",
    "陈允平",
    "柳丝挽得秋光住。\n肠断驿亭离别处。\n斜阳一片水边楼，红叶满天江上路。\n来鸿去雁知何数。\n欲问归期朝复暮。\n晚风亭院倚阑干，两岸芦花飞雪絮。"
  ],
  [
    "伤情怨・清商怨",
    "陈允平",
    "南枝春意正小。\n篱菊都荒了。\n帐底孤灯，夜来还独照。\n沙洲烟翠渺渺。\n谢塞鸿、频带书到。\n笑拈梅花，今年开较早。"
  ],
  [
    "品令",
    "陈允平",
    "玉壶尘静。\n蟾光透、一帘疏影。\n偏爱水月楼台近。\n画阑独倚，风度寒香阵。\n犹记曲江烟水恨。\n叹凄凉谁问。\n夜深沙觜霜痕印。\n嚼花拚醉，枝上春无尽。"
  ],
  [
    "木兰花・玉楼春",
    "陈允平",
    "长江浩渺山明秀。\n宛转西风惊客袖。\n相逢才系柳边舟，相别又倾花下酒。\n怪得新来诗骨瘦。\n都在秋娘相识後。\n一天明月照相思，芦荻汀洲霜满首。"
  ],
  [
    "秋蕊香",
    "陈允平",
    "晚酌宜城酒暖。\n玉软嫩红潮面。\n醉中窈窕度娇眼。\n不识愁深恨浅。\n绣窗一缕香绒线。\n击双燕。\n海棠满地夕阳远。\n明月笙歌别院。"
  ],
  [
    "菩萨蛮",
    "陈允平",
    "银城远枕清江曲。\n汀洲尽画蒹葭绿。\n君上木兰舟。\n妾愁双凤楼。\n角声何处发。\n月浸溪桥雪。\n独自倚阑看。\n风飘襟袖寒。"
  ],
  [
    "丑奴儿・采桑子",
    "陈允平",
    "岁寒时节千林表，独耐风霜。\n妒粉欺黄。\n澹澹衣裳薄薄妆。\n西湖十二阑干曲，倚遍寒香。\n白鹭横塘。\n一片孤山几夕阳。"
  ],
  [
    "感皇恩",
    "陈允平",
    "体态玉精神，惺尫言语。\n一点灵犀动人处。\n绣香罗帕，为待别时亲付。\n要人长记得，相思苦。\n彩鸾独跨，蓝桥归路。\n憔悴东风自蛮素。\n桃叶杨花，又向空江欲度。\n任洛阳城里，春无数。"
  ],
  [
    "宴桃源・如梦令",
    "陈允平",
    "闲倚琐窗工绣。\n春困两眉频皱。\n独自下香街，攀折画桥烟柳。\n晴昼。\n晴昼。\n偏称玉楼歌酒。"
  ],
  [
    "宴桃源・如梦令",
    "陈允平",
    "何处春风归路。\n金屋空藏樊素。\n零乱海棠花，愁梦欲随春去。\n情绪。\n情绪。\n粉溅两行冰箸。"
  ],
  [
    "月中行・月宫春",
    "陈允平",
    "鬓云斜插映山红。\n春里澹香融。\n自携纨扇出帘栊。\n意欲扑飞虫。\n蔷薇架下偏宜酒，纤纤手、自引金锺。\n倦歌佯醉倚东风。\n愁在落花中。"
  ],
  [
    "渔家傲",
    "陈允平",
    "日转花梢春已昼。\n双蛾曲理遥山秀。\n百草偏输羞不斗。\n随人後。\n无情自折金丝柳。\n秋水盈盈娇欲溜。\n六么倦舞弓弯袖。\n偷摘青梅推病酒。\n俳徊久。\n一双燕子归时候。"
  ],
  [
    "渔家傲",
    "陈允平",
    "自别春风情意恻。\n秦筝不理香尘积。\n去跃青骢游上国。\n归未得。\n何如莫向尊前识。\n薄幸高阳花酒客。\n迷云恋雨青楼侧。\n金屋空闲双凤席。\n离怀适。\n银台烛泪成行滴。"
  ],
  [
    "定风波",
    "陈允平",
    "慵拂妆台懒画眉。\n此情惟有落花知。\n流水悠悠春脉脉，闲倚绣屏，犹自立多时。\n有约莫教莺解语，多愁却妒燕于飞。\n一笑蔷薇孤旧约，载酒寻欢，因甚懒支持。"
  ],
  [
    "蝶恋花",
    "陈允平",
    "谢了梨花寒食後。\n翦翦轻寒，晓色侵书牖。\n寂寞幽斋惟酌酒。\n柔条恨结东风手。\n浅黛娇黄春色透。\n薄雾轻烟，远映苏堤秀。\n目断章台愁举首。\n故人应似青青旧。"
  ],
  [
    "蝶恋花",
    "陈允平",
    "墙外秋千花影後。\n环兽金悬，暗绿笼朱牖。\n为怯轻寒犹殢酒。\n同心共结怀纤手。\n粉袖盈盈香泪透。\n蹙损双眉，懒画遥山秀。\n柔弱风条低拂首。\n渭城歌舞春如旧。"
  ],
  [
    "蝶恋花",
    "陈允平",
    "寂寞长亭人别後。\n一把垂丝，乱拂闲轩牖。\n三月春光浓似酒。\n传怀莫放纤纤手。\n金缕依依红日透。\n舞彻东风，不减蛮腰秀。\n扑鬓杨花如白首。\n少年张绪心如旧。"
  ],
  [
    "蝶恋花",
    "陈允平",
    "落尽樱桃春去後。\n舞絮飞绵，扑簌穿帘牖。\n异别情怀愁对酒。\n翠条折赠劳亲手。\n绣幕深沉寒尚透。\n雨雨晴晴，妆点西湖秀。\n怅望章台愁转首。\n画阑十二东风旧。"
  ],
  [
    "蝶恋花",
    "陈允平",
    "楼上钟残人渐定。\n庭户沉沉，月落梧桐井。\n闷倚琐窗灯炯炯。\n兽香闲伴银屏冷。\n淅沥西风吹雁影。\n一曲胡笳，别後谁堪听。\n誓海盟山虚话柄。\n凭书问著无言应。"
  ],
  [
    "红罗袄",
    "陈允平",
    "别来书渐少，家远梦徒归。\n念去燕来鸿，愁随秋到，旧盟新约，心与天知。\n楚江上、木落林稀。\n西风尚隔心期。\n水阔草离离。\n更皓月照影自伤悲。"
  ],
  [
    "少年游",
    "陈允平",
    "兰屏香暖，松醪味滑，湖蟹荐香橙。\n雁宇秋高，凤台人远，明月自吹笙。\n轻寒翦翦生襟袖，银漏渐催更。\n暗忆年时，桂风庭院，笑并玉肩行。"
  ],
  [
    "少年游",
    "陈允平",
    "斜阳冉冉水边楼。\n珠箔水晶钩。\n拍点红牙，萧吹紫玉，低按小梁州。\n双鸾已误青楼约，谁伴月中游。\n倦蝶残花，寒落叶，长是替人愁。"
  ],
  [
    "少年游",
    "陈允平",
    "画楼深映小屏山。\n帘幕护轻寒。\n比翼香囊，合欢罗帕，都做薄情看。\n如今已误梨花约，何处滞归鞍。\n待约青鸾，彩云同去，飞梦到长安。"
  ],
  [
    "少年游",
    "陈允平",
    "翠罗裙解缕金丝。\n罗扇掩芳姿。\n柳色凝寒，花情殢雨，生怕踏青迟。\n碧纱窗外莺声嫩，春在海棠枝。\n别後相思，许多憔悴，惟有落红知。"
  ],
  [
    "解蹀躞",
    "陈允平",
    "岸柳飘残黄叶，尚学纤腰舞。\n谢他终日，亭前伴羁旅。\n无奈历历寒蝉，为谁唤老西风，伴人吟苦。\n闷无绪。\n记得芙蓉江上，萧娘旧相遇。\n如今憔悴，黄花惯风雨。\n把酒东望家山，醉来一沉闲窗，梦随秋去。"
  ],
  [
    "南乡子",
    "陈允平",
    "归雁转西楼。\n薄幸音书日日收。\n旧恨却凭红叶去，飕飕。\n春水多情日夜流。\n杨柳曲江头。\n烟里青青恨不休。\n九十韶光风雨半，回眸。\n一片花飞一片愁。"
  ],
  [
    "望江南・忆江南",
    "陈允平",
    "娇滴滴，聪隽在秋波。\n六幅香裙拖细，一钩尘袜翦轻罗。\n春意动人多。\n临宝鉴，石黛拂修蛾。\n燕子楼头蝴蝶梦，桃花扇底竹枝歌。\n杨柳月婆娑。"
  ],
  [
    "望江南・忆江南",
    "陈允平",
    "烟漠漠，湖外绿杨堤。\n满地落花春雨後，一帘飞絮夕阳西。\n梁燕落香泥。\n流水恨，和泪入桃溪。\n鹦鹉洲边鹦鹉恨，杜鹃枝上杜鹃啼。\n归思越凄凄。"
  ],
  [
    "浣溪沙",
    "陈允平",
    "自别萧郎锦帐寒。\n凤楼日日望平安。\n杏花枝上露才乾。\n眉皱但嫌钿翠堕，臂销惟觉钏金宽。\n薄情杨柳殢征鞍。"
  ],
  [
    "浣溪沙",
    "陈允平",
    "一枕华胥梦不成。\n碧筒香润玉醪倾。\n日长花影过池亭。\n雪藕臂寒鹦较怯，采菱歌发鹭频惊。\n白苹洲上雨初晴。"
  ],
  [
    "浣溪沙",
    "陈允平",
    "约臂金圆隐绛缯。\n枕痕斜印曲花藤。\n玉肌娇软莹如冰。\n护日帘栊迷晓梦，舞风琼佩弄秋声。\n倦妆鸾鉴不忺凭。"
  ],
  [
    "浣溪沙",
    "陈允平",
    "宝镜奁开素月空。\n晚妆慵结绣芙蓉。\n人娇语更。\n倦浴金莲轻衫步，捧笙玉笋半当胸。\n枕痕又露一丝红。"
  ],
  [
    "浣溪沙",
    "陈允平",
    "双倚妆楼宝髻垂。\n佩环依约下瑶池。\n鬓边斜插碧蝉儿。\n不嫁东风苏小恨，未圆明月柳娘悲。\n舞休愁叠缕金衣。"
  ],
  [
    "浣溪沙",
    "陈允平",
    "斗鸭阑干燕子飞。\n一堤春水漾晴晖。\n女郎何处踏青归。\n生色鞋儿销凤稳，碧罗衫子唾花微。\n後期应待牡丹时。"
  ],
  [
    "浣溪沙",
    "陈允平",
    "六幅蒲帆晓渡平。\n一江星斗渐西倾。\n离家才是两三程。\n浦外野花如唤客，树头春鸟自呼名。\n五云深处锦官城。"
  ],
  [
    "浣溪沙",
    "陈允平",
    "柳底征鞍花底车。\n两行香泪湿红襦。\n别来莺燕已春馀。\n梳洗楼台愁独倚，笙歌庭院醉谁扶。\n卷帘闲看玉储胥。"
  ],
  [
    "浣溪沙",
    "陈允平",
    "十二珠帘绣带垂。\n柳烟迷暗楚江涯。\n自携玉笛凭丹梯。\n写恨鸾笺凝粉泪，踏青鸳袜溅金泥。\n落红深处乱莺啼。"
  ],
  [
    "浣溪沙",
    "陈允平",
    "睡起朦腾小篆香。\n素纨轻度玉肌凉。\n竹深荷净少炎光。\n雨过乱蝉嘶古柳，日斜双鹭立闲塘。\n更将心事自商量。"
  ],
  [
    "点绛唇",
    "陈允平",
    "眉叶颦愁，泪痕红透兰襟润。\n雁声将近。\n须带平安信。\n独倚江楼，落叶风成阵。\n情怀闷。\n蝶随蜂趁。\n满地黄花恨。"
  ],
  [
    "点绛唇",
    "陈允平",
    "别後长亭，翠芜寂寞分襟地。\n雁书空寄。\n归梦频东里。\n一曲秋风，写尽渊明意。\n凝情际。\n雨襟烟袂。\n都是黄花泪。"
  ],
  [
    "点绛唇",
    "陈允平",
    "分袂情怀，快风一箭轻帆举。\n暮烟云浦。\n芳草斜阳路。\n输与闲鸥，朝暮潮来去。\n空凝伫。\n小桥樊素。\n金屋春深处。"
  ],
  [
    "点绛唇",
    "陈允平",
    "莺语愁春，海棠风里胭脂雨。\n酒怀慵举。\n闲扑亭前絮。\n漠漠斜阳，截断愁来路。\n凭阑伫。\n满怀离苦。\n分付楼南鼓。"
  ],
  [
    "夜游宫",
    "陈允平",
    "愁厌眉峰成敛。\n几回皱、落花钿点。\n镜里芳容自羞见。\n又黄昏，听南楼，度更箭。\n月引桐阴转。\n珠帘动、影摇花乱。\n雁过西风楚天远。\n待归来，把愁眉，印郎面。"
  ],
  [
    "夜游宫",
    "陈允平",
    "窄索楼儿傍水。\n渐秋到、渔村橘里。\n薄幸江南倦游子。\n恣轻狂，恋高阳，歌酒市。\n独自帘儿底。\n香罗带、翠闲金坠。\n为恼情怀怕拈起。\n对西风，啼红，印窗纸。"
  ],
  [
    "诉衷情",
    "陈允平",
    "绿云凤髻不忺盘。\n情味胜思酸。\n晓色露桃烟杏，空照脸霞丹。\n花渐老，径苔闲。\n锦斓斑。\n怨红一叶，流水东风，好去人间。"
  ],
  [
    "诉衷情",
    "陈允平",
    "嫩寒侵帐弄微霜。\n客泪不成行。\n料得黄花憔悴，何日赋归装。\n楼独倚，漏声长。\n暗情伤。\n凄凉况味，一半悲秋，一半思乡。"
  ],
  [
    "一落索",
    "陈允平",
    "澹澹双蛾疏秀。\n为谁频皱。\n落花何处不春愁，料不是、因花瘦。\n锦字香笺封久。\n鳞鸿稀有。\n舞腰销减不禁愁，怕一似、章台柳。"
  ],
  [
    "一落索",
    "陈允平",
    "欲寄相思情苦。\n倩流红去。\n满怀写不尽离愁，都化作、无情雨。\n渺渺暮云春树。\n澹烟横素。\n夕阳西下杜鹃啼，怨截断、春归处。"
  ],
  [
    "迎春乐",
    "陈允平",
    "垂杨影下黄金屋。\n东风渐、粉香熟。\n恨当年、有约骖鸾速。\n误一枕、红云宿。\n带眼宽移腰似束。\n怪何事、褪红销绿。\n背面立秋千，羞人问、连环玉。"
  ],
  [
    "迎春乐",
    "陈允平",
    "江湖十载疏狂迹。\n红尘里、倦游客。\n驻雕鞍、问柳东风陌。\n花底帽、任敧侧。\n斗酒百篇呼太白。\n傲人世、醉中一息。\n何日归赋来，水之南、云之北。"
  ],
  [
    "迎春乐",
    "陈允平",
    "依依一树多情柳。\n都未识行人手。\n对青青、共结同心就。\n更共饮、旗亭酒。\n褥上芙蓉铺软绣。\n香不散、彩云春透。\n今岁又相逢，是燕子、归来後。"
  ],
  [
    "虞美人",
    "陈允平",
    "春衫薄薄寒犹恋。\n芳草连天远。\n嫩红和露入桃腮。\n柳外东边楼阁、燕飞来。\n霓裳一曲凭谁按。\n错□□重看。\n金虬闲暖麝檀煤。\n银烛替人垂泪、共心灰。"
  ],
  [
    "虞美人",
    "陈允平",
    "夕阳楼上都凭遍。\n柳下风吹面。\n强搴罗袖倚重门。\n懒傍玉台鸾镜、暗尘昏。\n离情脉脉如飞絮。\n此恨凭谁语。\n一天明月一江云。\n云外月明、应照凤楼人。"
  ],
  [
    "虞美人",
    "陈允平",
    "疏林远带寒山小。\n月落霜天晓。\n棹歌初发浦烟中。\n自叹疏狂踪迹、似萍蓬。\n江边衰柳迷津堠。\n归兴浓於酒。\n断烟流水自寒塘。\n十里蒹葭、鸥鹭两三双。"
  ],
  [
    "虞美人",
    "陈允平",
    "彩云别後房栊悄。\n愁立西风晓。\n倚阑无语对黄花。\n惆怅玉郎应在、楚江涯。\n钿筝空贮芳尘满。\n寂寞朱弦断。\n夜来一点帐前灯。\n频吐银花双烬、照罗屏。"
  ],
  [
    "虞美人",
    "陈允平",
    "玉奁香细流苏暖。\n寒日花梢短。\n翠罗尘暗缕金销。\n□□东□华屋、自藏娇。\n当时携手鸳鸯径。\n一笑蔷薇影。\n如今眉黛镇愁封。\n欲问归期消息、望宾鸿。"
  ],
  [
    "醉桃源・阮郎归",
    "陈允平",
    "金闺平帖被青青。\n宝街球路绫。\n晓风吹枕泪成冰。\n梅梢霜露零。\n金鸭暖，宝熏腾。\n晴窗粘冻蝇。\n梦魂空趁断云行。\n江山千里程。"
  ],
  [
    "醉桃源・阮郎归",
    "陈允平",
    "青青杨柳拂堤沙。\n溪头沽酒家。\n吟成醉笔走龙蛇。\n春风双鬓华。\n歌楚女，舞吴娃。\n轻烟笼翠霞。\n倦春娇困宝钗斜。\n绿垂云髻鸦。"
  ],
  [
    "凤来朝",
    "陈允平",
    "百媚春风面。\n凤箫催、绿么舞遍。\n玉鸾钗、半溜乌云乱。\n悄疑是、梦中见。\n曲叹弓弯袖敛。\n绣芙蓉、香尘未断。\n买一笑、千金拼。\n共醉倚、画屏暖。"
  ],
  [
    "垂丝钓",
    "陈允平",
    "鬓蝉似羽。\n轻纨低映娇妩。\n凭阑看花，仰蜂粘絮。\n春未许。\n宝筝闲玉柱。\n东风暮。\n武陵溪上路。\n娉婷婀娜。\n刘郎依约曾遇。\n鸳俦凤侣。\n重记相逢处。\n云隔阳台雨。\n花解语。\n旧梦还记否。"
  ],
  [
    "相思引",
    "陈允平",
    "金谷园林锦绣香。\n踏青挑菜又相将。\n凤台人远，离思入三湘。\n花著雨添红粉重，柳随风曳碧丝长。\n薄情鸾燕，春去怎商量。"
  ],
  [
    "谒金门",
    "胡仲弓",
    "蛾黛浅。\n只为晚寒妆懒。\n润逼镜鸾红雾满。\n额花留半面。\n渐次梅花开遍。\n花外行人已远。\n欲寄一枝嫌梦短。\n湿云和恨翦。"
  ],
  [
    "清平乐",
    "施岳",
    "水遥花瞑。\n隔岸炊烟冷。\n十里垂杨摇嫩影。\n宿酒和愁都醒。"
  ],
  [
    "醉落魄・一斛珠",
    "薛梦桂",
    "单衣乍著。\n滞寒更傍东风作。\n珠帘压定银钩索。\n雨弄新晴，轻旋玉尘落。\n花唇巧借妆红约。\n娇羞才放三分萼。\n樽前不用多评泊。\n春浅春深，都向杏梢觉。"
  ],
  [
    "眼儿媚",
    "薛梦桂",
    "碧筒新展绿蕉芽。\n黄露洒榴花。\n蘸烟染就，和云卷起，秋水人家。\n只因一朵芙蓉月，生怕黛帘遮。\n燕衔不去，雁飞不到，愁满天涯。"
  ],
  [
    "浣溪纱・浣溪沙",
    "薛梦桂",
    "柳映疏帘花映林。\n春光一半几销魂。\n新诗未了枕先温。\n燕子说将千万恨，海棠开到二三分。\n小窗银烛又黄昏。"
  ],
  [
    "失调名",
    "文及翁",
    "朗吟飞过。"
  ],
  [
    "步蟾宫",
    "钟过",
    "东风又送酴醾信。\n早吹得、愁成潘鬓。\n花开犹似十年前，人不似、十年前俊。\n水边珠翠香成阵。\n也消得、燕窥莺认。\n归来沉醉月朦胧，觉花气、满襟犹润。"
  ],
  [
    "失调名",
    "马廷鸾",
    "东晋纤儿撞坏，桑令人间受祸。"
  ],
  [
    "桂殿秋",
    "李仁本",
    "飞翠盖，走篮舆。\n乱山千叠为先驱。\n洞天迎目深且窈，满耳天风吹步虚。"
  ],
  [
    "桂殿秋",
    "李仁本",
    "兽石，错虬松。\n黛岚终日下天风。\n杖藜携我恣遥望，缥缈霓裳飞碧空。"
  ],
  [
    "桂殿秋",
    "李仁本",
    "金带重，紫袍宽。\n到头不似羽衣闲。\n君王若许供香火，神武门前早挂冠。"
  ],
  [
    "千秋岁",
    "牟",
    "平分敏手。\n更觉山城小。\n聊岸帻，时舒啸。\n当年湓浦月，偏照香山老。\n头未白，而今半百才逾九。\n共说东园好。\n问春馀多少。\n红药晚，金沙早。\n花须风日耐，人看功名久。\n催洗盏，对花一笑为君寿。"
  ],
  [
    "鹧鸪天",
    "牟",
    "鸠杖庞眉鹤发仙。\n诗中有史笔如椽。\n爱莲自是平生趣，吟到梅花晚更坚。\n珍九鼎，食万钱。\n谁如有子采衣鲜。\n蜀陈旧事君须记，贵盛还当具庆年。"
  ],
  [
    "渔家傲",
    "牟",
    "病枕逢逢惊晓鼓。\n那堪送客江头路。\n莫唱骊驹催客去。\n风又雨。\n花飞一片愁千缕。\n折柳凄然无胜语。\n加餐更把篝衣护。\n泥滑篮舆须稳度。\n云飞处。\n亲闱安问应旁午。"
  ],
  [
    "踏莎行",
    "何梦桂",
    "夜月楼台，夕阳庭院。\n都将前事思量遍。\n当初识面待寻常，争知识後情如线。\n只怕梅梢，参横斗转。\n催人归去天涯远。\n断肠当在别离时，未曾说著肠先断。"
  ],
  [
    "临江仙",
    "何梦桂",
    "十月江南风信早，梅枝早閟先春。\n田园剩得老来身。\n浪言陶处士，犹是晋朝臣。\n人道革爻居四九，谁知数在邅迍。\n明年五十志当伸。\n低头羞老妇，且结会稽盟。"
  ],
  [
    "忆秦娥",
    "何梦桂",
    "伤离别。\n江南雁断音书绝。\n音书绝。\n两行珠泪，寸肠千结。\n伤心长记中秋节。\n今年还似前年月。\n前年月。\n那知今夜，月圆人缺。"
  ],
  [
    "西江月",
    "何梦桂",
    "犹记春风庭院，柳阴深锁帘帷。\n东君去後雨丝丝。\n空认紫骝嘶处。\n梦断箫台无据，十年往事休追。\n忽然拈起旧来书。\n依旧长亭双泪。"
  ],
  [
    "小重山",
    "何梦桂",
    "吹断笙箫春梦寒。\n倚楼思往事，泪偷弹。\n别时容易见时难。\n相看处，惟有玉连环。\n人在万重山。\n近来应不似，旧时颜。\n重门深院柳阴间。\n曾携手，休去倚危阑。"
  ],
  [
    "浣溪沙",
    "何梦桂",
    "细柳连营绿荫重。\n暖风旗影扬蛇龙。\n昼闲吟思入千峰。\n紫绶金牌人绿发，绣鞯丝辔马青骢。\n会将三箭取侯封。"
  ],
  [
    "浣溪沙",
    "何梦桂",
    "金紫山前山万重。\n山高云密下苍龙。\n春来好雨遍三峰。\n芳草郊原眠茧犊，垂杨营垒系花骢。\n趣归行有紫泥封。"
  ],
  [
    "蝶恋花",
    "何梦桂",
    "风信花残吹柳絮。\n柳外池塘，乳燕时飞度。\n漠漠轻云山约住。\n半村烟树鸠呼雨。\n竹院深深深几许。\n深处人闲，谁识闲中趣。\n弹彻瑶琴移玉柱。\n苍苔满地花阴午。"
  ],
  [
    "传言玉女",
    "何梦桂",
    "阿母今朝，飞下琼楼金阙。\n先教玉女，为传言细说。\n蟠桃手种，尚记此春时节。\n三千春後，开花初结。\n宴罢瑶池，洗娥眉、已半雪。\n九旬偷度，笑韶光一映。\n仙翁日月，算与人间全别。\n从今一岁，年年三月。"
  ],
  [
    "西江月",
    "林自然",
    "二十馀年访道，经游万水千山。\n明师未遇肯安闲。\n几度拈香一瓣。\n幸遇至人说破，虚无妙用循环。\n工夫只在片时间。\n遍体神光灿烂。"
  ],
  [
    "好事近",
    "赵闻礼",
    "人去绿屏闲，逗晓柳丝风急。\n帘外杏花微雨，春红愁湿。\n单衣催赐曲尘罗，中酒病无力。\n应是绣床慵困，倚秋千斜立。"
  ],
  [
    "好事近",
    "赵闻礼",
    "小枕梦催闲，飞雨时鸣高屋。\n挂起西窗人静，听春禽声续。\n鸭塘溪绿涨轻痕，烟柳媚新绿。\n谁伴瘦筇尊酒，弄岩泉飞瀑。"
  ],
  [
    "千秋岁",
    "赵闻礼",
    "莺啼晴昼，南国春如绣。\n飞絮眼，凭阑袖。\n日长花片落，睡起眉山斗。\n无个事，沉烟一缕腾金兽。\n千里空回首。\n两地厌厌瘦。\n春去也，归来否。\n五更楼外月，双燕门前柳。\n人不见，秋千院落清明後。"
  ],
  [
    "风入松",
    "赵闻礼",
    "曲尘风雨乱春晴。\n花重寒轻。\n珠帘卷上还重下，怕东风、吹散歌声。\n棋倦杯频昼永，粉香花艳清明。\n十分无处著闲情。\n来觅娉婷。\n蔷薇误罥寻春袖，倩柔荑、为补香痕。\n苦恨啼鹃惊梦，何时翦烛重盟。"
  ],
  [
    "谒金门",
    "赵闻礼",
    "人病酒。\n生怕日高催绣。\n昨夜新翻花样瘦。\n旋描双蝶凑。\n慵凭绣床呵手。\n却说新愁还又。\n门外东风吹绽柳。\n海棠花厮勾。"
  ],
  [
    "踏莎行",
    "赵闻礼",
    "照眼菱花，剪情菰叶。\n梦云吹散无踪迹。\n听郎言语识郎心，当时一点谁消得。\n柳暗花明，萤飞月黑。\n临窗滴泪研残墨。\n合欢带上旧题诗，如今化作相思碧。"
  ],
  [
    "清平乐",
    "赵汝",
    "锦屏香褪。\n寒隐轻衫嫩。\n燕子护泥飞不稳。\n庭掩百花难认。\n双双绣带微风。\n海棠此夜帘栊。\n愁损一番寒食，小窗淡月残红。"
  ],
  [
    "恋绣衾",
    "赵汝",
    "柳丝空有千万条。\n系不住、溪头画桡。\n想今宵、也对新月，过轻寒、何处小桥。\n玉箫台榭春多少，溜啼红、脸霞未消。\n怪别来、胭脂慵传，被东风、偷在杏梢。"
  ],
  [
    "浣溪沙",
    "赵汝",
    "笑摘青梅傍绮疏。\n数枝花影漾前除。\n太湖石畔看金鱼。\n笋指晓寒慵出袖，翠鬟春懒不成梳。\n为君缝狭绣罗襦。"
  ],
  [
    "摘红英",
    "赵汝",
    "东风冽。\n红梅拆。\n画帘几片飞来雪。\n银屏悄。\n罗裙小。\n一点相思，满塘春草。\n空愁切。\n何年彻。\n不归也合分明说。\n长安道。\n箫声闹。\n去时骢马，谁家系了。"
  ],
  [
    "梦江南・忆江南",
    "赵汝",
    "帘不卷，细雨熟樱桃。\n数点霁霞山又晚，一痕凉月酒初消。\n风紧絮花高。\n闲处少，磨尽少年豪。\n昨梦醉骑白鹿，满湖春水段家桥。\n濯发听吹箫。"
  ],
  [
    "谒金门",
    "赵汝",
    "羞说起。\n嚼破白桃花蕊。\n人在夕阳深巷里。\n燕儿来也未。\n一样半红半紫。\n双凤同心结子。\n分在郎边郎不记。\n为郎今拆碎。"
  ],
  [
    "如梦令",
    "赵汝",
    "小砑红绫笺纸。\n一字一行春泪。\n封了更亲题，题了又还坼起。\n归未。\n归未。\n好个瘦人天气。"
  ],
  [
    "长相思",
    "谭宣子",
    "去路遥。\n归路遥。\n灯月光中立小桥。\n魂萦紫玉箫。\n风萧萧。\n雨萧萧。\n此夜相思空寂寥。\n梅花落丽谯。"
  ],
  [
    "长相思",
    "谭宣子",
    "净亭亭。\n步盈盈。\n蝉影明绡傅体轻。\n水边无限情。\n翠尊倾。\n翠环倾。\n归去如何睡得成。\n西风吹酒醒。"
  ],
  [
    "谒金门",
    "谭宣子",
    "银漏滴。\n午夜平康巷陌。\n双掩兽环人语寂。\n馀香无处觅。\n回首旧游踪迹。\n绀碧染衣犹湿。\n一饷沉吟谁会得。\n月明春店笛。"
  ],
  [
    "谒金门",
    "谭宣子",
    "人病酒。\n生怕日高催绣。\n昨夜新翻花样瘦。\n旋描双蝶凑。\n闲凭绣床呵手。\n却说春愁还又。\n门外东风吹绽柳。\n海棠花厮勾。"
  ],
  [
    "浣溪沙",
    "谭宣子",
    "欲展吴笺咏杜娘。\n为停楚棹觅秦郎。\n藕花三十六湖香。\n珠颗翠檠饶宿泪，玉痕红退怯晨妆。\n小桥风月思凄凉。"
  ],
  [
    "江城子",
    "谭宣子",
    "嫩黄初染绿初描。\n倚春娇。\n索春饶。\n燕外莺边，想见万丝摇。\n便作无情终软美，天赋与，眼眉腰。\n短长亭外短长桥。\n驻金镳。\n系兰桡。\n可爱风流，年纪可怜宵。\n辨得重来攀折後，烟雨暗，不辞遥。"
  ],
  [
    "渔家傲",
    "谭宣子",
    "深意缠绵歌宛转。\n横波停眼灯前见。\n最忆来时门半掩。\n春不暖。\n犁花落尽成秋苑。\n叠鼓收声帆影乱。\n燕飞又趁东风软。\n目力漫长心力短。\n消息断。\n青山一点和烟远。"
  ],
  [
    "南乡子",
    "薛燧",
    "柳色锁重楼。\n楼上轻寒不满钩。\n堆径落红深半指，悠悠。\n飞絮帘栊几许愁。\n逐日望归舟。\n暖藕全宽玉臂韝。\n待得君来春去也，休休。\n未老鸳鸯早白头。"
  ],
  [
    "伊州三台令・伊州三台",
    "杨韶父",
    "水村月淡云低。\n为爱寒香晚吹。\n瘦马立多时。\n是谁家、茅舍竹篱。\n三三两两芳蕤。\n未放琼铺雪堆。\n只这一些儿。\n胜东风、千枝万枝。"
  ],
  [
    "如梦令",
    "杨韶父",
    "凉月薄阴犹殢。\n红豆一枝秋思。\n门外几重山，山外行人千里。\n归未。\n归未。\n又是菊花天气。"
  ],
  [
    "长相思",
    "杨韶父",
    "溪水清。\n溪水浑。\n溪上人家数亩园。\n垂杨深闭门。\n青罗裙。\n白罗裙。\n采尽青蘩到白苹。\n江南三月春。"
  ],
  [
    "浣溪沙",
    "曾栋",
    "落日蒸红山欲烧。\n短筇行药过山腰。\n松声隐隐晚来潮。\n矮树依严无败叶，梅花当路少全梢。\n水村时有短长桥。"
  ],
  [
    "玉楼春",
    "江开",
    "风前帘幕沾飞絮。\n家在垂杨深处住。\n倚楼无语忆郎时，恰是去年今日去。\n帝城箫鼓青春暮。\n应有多情游治处。\n争知日日小阑干，望断斜阳芳草路。"
  ],
  [
    "菩萨蛮",
    "江开",
    "春时江上廉纤雨。\n张帆打鼓开船去。\n秋晚恰归来。\n看看船又开。\n嫁郎如未嫁。\n长是凄凉夜。\n情少利心多。\n郎如年少何。"
  ],
  [
    "浣溪沙",
    "江开",
    "手拈花枝忆小苹。\n绿窗空锁旧时春。\n满楼飞絮一筝尘。\n素约未传双燕语，离愁还入卖花声。\n十分春事倩行云。"
  ],
  [
    "杏花天",
    "江开",
    "谢娘庭院通芳径。\n四无人、花梢转影。\n几番心事无凭准。\n等得青春过尽。\n秋千下、佳期又近。\n算毕竟、沉吟未稳。\n不成又是教人恨。\n待倩杨花去问。"
  ],
  [
    "鹧鸪天",
    "戴平之",
    "笑擘黄柑酒半醒。\n玉壶金斗夜生冰。\n开窗尽见千山雪，雪未消时月正明。\n兰烬短，麝煤轻。\n画楼钟鼓已三更。\n倚兰谁唱清真曲，人与梅花一样清。"
  ],
  [
    "清平乐",
    "程武",
    "曳云摇玉。\n裙蹙秋绡幅。\n学得琵琶依约熟。\n贪按雁沙新曲。\n曲终满院春闲。\n清颦移上眉山。\n心事怕人猜破，折花背插云环。"
  ],
  [
    "小重山",
    "程武",
    "香减鲛绡添泪痕。\n彩云长是恨，等闲心。\n玉笙犹记夜深闻。\n湘水杳，寂寞隔巫云。\n翠被冷重熏。\n做成归梦了，却销魂。\n垂杨浓处著朱门。\n依然是，风雨掩黄昏。"
  ],
  [
    "踏莎行",
    "王万之",
    "柳外寒轻，水边亭小。\n昨朝燕子归来了。\n天涯无数旧愁根，东风种得成芳草。\n亭畔秋千，当时欢笑。\n香肌不满和衣抱。\n那堪别後更思量，春来瘦得知多少。"
  ],
  [
    "踏莎行",
    "钱宀孙",
    "征雁云深，乱蛩寒浅。\n惊心怕见年华晚。\n萧疏堤柳不禁霜，江梅瘦影清相伴。\n舞暗香茵，歌阑团扇。\n月明梦绕天涯远。\n断肠人在画楼中，东风不放珠帘卷。"
  ],
  [
    "踏莎行",
    "陈璧",
    "江阔天低，楼高思迥。\n春烟蘸淡如秋景。\n今年芳草去年愁，分明又报明年信。\n燕子还来，归期未定。\n可堪醉梦红尘境。\n世间万事尽消磨，水流不尽青山影。"
  ],
  [
    "恋绣衾",
    "赵时奚",
    "迢迢江路日又曛。\n为春迟、长是怨春。\n小立马、千林下，寄寒香、归赠故人。\n相逢细说经年恨，早忽忽、吹散霁云。\n算惆怅、芳菲事，粉蝶知、应自魂断。"
  ],
  [
    "恋绣衾",
    "赵时奚",
    "江南烟水几万重。\n记玉人、花底旧容。\n待欲寄、飞鸿信，望前山、夕照冷红。\n塞笳月下声凄楚，怨百花、春事梦空。\n倩谁共、东君说，把阳和、分付朔风。"
  ],
  [
    "浪淘沙",
    "向希尹",
    "结客去登楼。\n谁系兰舟。\n半稿清涨雨初收。\n把酒留春春不住，柳暗江头。\n老去怕闲愁。\n莫莫休休。\n晚来风恶下帘钩。\n试问落花随水去，还解西流。"
  ],
  [
    "菩萨蛮",
    "萧元之",
    "断红流水香难觅。\n行云一去无踪迹。\n杨柳漫遮阑。\n闲愁付远山。\n玉筝弹未了。\n倚柱人空老。\n青子摘来酸。\n酸心有几般。"
  ],
  [
    "小重山",
    "陈成之",
    "恨入眉尖熨不开。\n日高犹未肯，傍妆台。\n玉郎嘶骑不归来。\n梁间燕，犹自及时回。\n粉泪污香腮。\n纤腰成瘦损，有人猜。\n一春那识下香阶。\n春又去，花落满苍苔。"
  ],
  [
    "如梦令",
    "王师锡",
    "竹上一楼凤翠。\n竹下一渠春水。\n中有隐人居，破屋数间而已。\n无事。\n无事。\n静夜月明千里。"
  ],
  [
    "望江南・忆江南",
    "赵时行",
    "霜月湿，人睡矮篷秋。\n惊觉夜深儿女梦，渔歌风起白苹洲。\n别岸又潮头。"
  ],
  [
    "菩萨蛮",
    "郭□□",
    "卖饧天气箫声软。\n午院水沉烟未断。\n睡起补残眉。\n红绵入镜迟。\n霎时开笑靥。\n花上看双蝶。\n新月上帘钩。\n相思不断头。"
  ],
  [
    "浣溪沙",
    "王大简",
    "拂面凉生酒半醒。\n廉纤小雨晚初晴。\n过云无定月亏盈。\n庭户不关春悄悄，阑干倚遍夜深深。\n几回风竹误人听。"
  ],
  [
    "更漏子",
    "王大简",
    "梦期疏，书约误。\n肠断夜窗风雨。\n灯晕冷，漏声遥。\n酒消愁未消。\n想天涯，芳草碧。\n人与芳春俱客。\n凭杜宇，向江城。\n好啼三两声。"
  ],
  [
    "谒金门",
    "杜龙沙",
    "阶露重。\n透寻花双凤。\n天色晴明风不动。\n薄衫金络缝。\n午枕高云斜纵。\n一觉风流春梦。\n起看翻翻帘影弄。\n夕阳归燕共。"
  ],
  [
    "踏莎行",
    "杜龙沙",
    "波暖芹汀，风香兰圃。\n清尘几点茸茸雨。\n画船丝竹载梁州，彩旗绳板欢游女。\n修禊初三，禁烟百五。\n年华恰到风流处。\n一生只当百回春，一回春到休轻负。"
  ],
  [
    "斗鸡回",
    "杜龙沙",
    "莺啼人起，花露真珠洒。\n白苎衫，青骢马。\n绣陌相将，斗鸡寒食下。\n回廊瞑色愔愔，应是待、归来也。\n月渐高，门犹亚。\n闷剔银缸，漏声初入夜。"
  ],
  [
    "诉衷情",
    "王苍",
    "补成团扇绣残工。\n并蒂瑞芙蓉。\n花心欲就针折，玉唾残茸。\n寻断绪，怨西风。\n寂寥中。\n两般时候，旧月新霜，晓角昏钟。"
  ],
  [
    "阮郎归",
    "宋德广",
    "好风吹月过楼西。\n楼前人影稀。\n杜鹃啼断绿杨枝。\n行人知不知。\n红叶字，断肠诗。\n从今懒再题。\n後园零落淡胭脂。\n似君初去时。"
  ],
  [
    "谒金门",
    "李好古2",
    "花过雨。\n又是一番红素。\n燕子归来愁不语。\n旧巢无觅处。\n谁在玉关劳苦。\n谁在玉楼歌舞。\n若使胡尘吹得去。\n东风侯万户。"
  ],
  [
    "柳梢青",
    "陈坦之",
    "绿弱红臞。\n暖云沁雨，乍有还无。\n破晓幽禽，平渠流水，春响庭除。\n梅酸初著花跗。\n似滴滴、新愁未舒。\n几信花风，一痕青烧，万里秦吴。"
  ],
  [
    "谒金门",
    "陈坦之",
    "归未卜。\n频倒金彄纤玉。\n明月绡窗停剪烛。\n搦愁题蠹绿。\n秋水娟娟鱼目。\n腰素几分销缩。\n接得云笺无意读。\n雕鞍何处宿。"
  ],
  [
    "南歌子",
    "续雪谷",
    "眼媚双波溜，腰柔一搦纤。\n问伊何事放珠帘。\n笑道篆香销尽、要重添。\n数日宽金钏，梳云拂翠奁。\n梅妆依旧落虚檐。\n题起一春心事、两眉尖。"
  ],
  [
    "长相思",
    "续雪谷",
    "心悠悠。\n恨悠悠。\n谁剪青山两点愁。\n笙寒燕子楼。\n晓星稀。\n暮云飞。\n织就回文不下楼。\n花飞人未归。"
  ],
  [
    "好事近",
    "曾颜",
    "昨夜探寒梅，先报一阳消息。\n天遣花神妆点，衬贤侯清白。\n试将玉蕊比修龄，算枝头千百。\n更有不凡风味，付调羹仙客。"
  ],
  [
    "谒金门",
    "朱子厚",
    "风动竹。\n清遍一窗梅溽。\n闻道小乔乘凤玉。\n仙裳飘雾縠。\n来嫁吾门公瑾叔。\n天上人间愿足。\n浓缭水沉燃宝烛。\n鬓长相对绿。"
  ],
  [
    "望江南・忆江南",
    "刘辰翁",
    "朝朝暮，云雨定何如。\n花日穿窗梅小小，雪风洒雨柳疏疏。\n人唱晚晴初。"
  ],
  [
    "望江南・忆江南",
    "刘辰翁",
    "春悄悄，春雨不须晴。\n天上未知灯有禁，人间转似月无情。\n村市学箫声。"
  ],
  [
    "望江南・忆江南",
    "刘辰翁",
    "梧桐子，看到月西楼。\n醋酽橙黄分蟹壳，麝香荷叶剥鸡头。\n人在御街游。"
  ],
  [
    "望江南・忆江南",
    "刘辰翁",
    "梧桐子，人在御街游。\n凤宿云绡金缕带，龙池翠帐玉香球。\n宫女後庭秋。"
  ],
  [
    "望江南・忆江南",
    "刘辰翁",
    "长欲语，欲语又蹉跎。\n已是厌听夷甫颂，不堪重省越人歌。\n孤负水云多。\n羞拂拂，懊恼自摩挲。\n残烛不教人径去，断云时有泪相和。\n恨恨欲如何。"
  ],
  [
    "望江南・忆江南",
    "刘辰翁",
    "前之夕，织女渡河边。\n天上一朝元五日，人间小住亦千年。\n相合降神仙。\n当富贵，掩鼻正高眠。\n欲语会稽仍小待，不知文举更堪怜。\n蔗境在顽坚。"
  ],
  [
    "望江南・忆江南",
    "刘辰翁",
    "添一岁，减一岁愁眉。\n若待一生昏嫁了，更须采药十年迟。\n昏嫁已随时。\n东家者，俎豆伴儿嬉。\n幸自少年场屋了，谁能匊淅数还炊。\n千岁是灵龟。"
  ],
  [
    "望江南・忆江南",
    "刘辰翁",
    "盘之所，春蝶舞晴暄。\n溪傍野梅根种玉，墙围修竹笋生鞭。\n深院待回仙。\n嘉熙好，四十二年前。\n犹记五星丁卯聚，更迟几岁甲申连。\n快活共千年。"
  ],
  [
    "望江南・忆江南",
    "刘辰翁",
    "齐眉举，彩侍紫霞卮。\n天上九朝凫冉冉，尊前一笑玉差差。\n人唱自家词。\n篱下菊，醉把一枝枝。\n花水乞君三十斛，秋风记我一联诗。\n留看晚香时。"
  ],
  [
    "望江南・忆江南",
    "刘辰翁",
    "七日後，重会是星前。\n二月之间浑似此，馀年何止万三千。\n日拟醉华筵。\n歌白雪，除是雪儿传。\n看取长生瓢屡倒，眼前橘粟术何玄。\n自唱鹊桥仙。"
  ],
  [
    "南乡子",
    "刘辰翁",
    "宽处略从容。\n华水华山自不同。\n旧日诸贤携手恨，匆匆。\n只说明年甚处重。\n几岁避辽东。\n茅竹秋风一并空。\n欲望辽东何处是，。\n也似秦楼一梦中。"
  ],
  [
    "南乡子",
    "刘辰翁",
    "香雪碎团团。\n便合枝头带露餐。\n笑倒那人和玉屑，金丹。\n不在仙人掌上盘。\n千树碧阑干。\n山崦朱门梦里残。\n花下主人都在此，谁看。\n天上人间一样寒。"
  ],
  [
    "南乡子",
    "刘辰翁",
    "去似赏花移。\n处处开尊亦不辞。\n梨栗又空醅又尽，方知。\n旧日骊驹劝客归。\n归路月相随。\n儿子门生个个迟。\n坐久不知无可待，堪疑。\n向道儿痴直是痴。"
  ],
  [
    "浪淘沙",
    "刘辰翁",
    "无叶著秋声。\n凉鬓堪惊。\n满城明月半窗横。\n惟有老人心似醉，未晓偏醒。\n起舞故无成。\n此恨难平。\n正襟危坐二三更。\n除却故人曹孟德，更与谁争。"
  ],
  [
    "浪淘沙",
    "刘辰翁",
    "卷海海翻杯。\n倾动蓬莱。\n似嫌到处马头埃。\n雨洗御街流到我，吹向潮回。\n寒似雪天梅。\n安石榴开。\n绣衾重暖笑炉灰。\n料想东风还忆我，昨夜归来。"
  ],
  [
    "浪淘沙",
    "刘辰翁",
    "无谓两眉攒。\n风雨春寒。\n池塘小小水漫漫。\n只为柳花无一点，忘了临安。\n何许牡丹残。\n客倚屏看。\n小楼面面是春山。\n日暮不知春去路，一带阑干。"
  ],
  [
    "如梦令",
    "刘辰翁",
    "比似寻芳娇困。\n不是弓弯拍衮。\n无物倚春慵，三寸袜痕新紧。\n羞褪。\n羞褪。\n忽忽心情未稳。"
  ],
  [
    "如梦令",
    "刘辰翁",
    "寂历柳风斜倚。\n错莫梦云难记。\n花影为谁重，一握鲛人丝泪。\n何事。\n何事。\n历历脸潮羞起。"
  ],
  [
    "如梦令",
    "刘辰翁",
    "睡眼青阴欲午。\n当户小风轻暑。\n倦近碧阑干，斜影却扶人去。\n无绪。\n无绪。\n落落一襟轻举。"
  ],
  [
    "如梦令",
    "刘辰翁",
    "落叶西风满地。\n独宿琼楼丹桂。\n孤影抱蟾寒，寄与月明千里。\n休寄。\n休寄。\n粟粟蕊珠心碎。"
  ],
  [
    "江城子",
    "刘辰翁",
    "涌金门外上船场。\n湖山堂。\n众贤堂。\n到几凄凉，城角夜吹霜。\n谁识两峰相对语，天惨惨，水茫茫。\n月移疏影傍人墙。\n怕昏黄。\n又昏黄。\n旧日朱门，四圣暗飘香。\n驿使不来春又老，南共北，断人肠。"
  ],
  [
    "江城子",
    "刘辰翁",
    "一年春事几何空。\n杏花红。\n海棠红。\n看取枝头，无语怨天公。\n幸自一晴晴太暖，三日雨，五更风。\n山中长自忆城中。\n到城中。\n望水东。\n说尽闲情，无日不忽忽。\n昨日也同花下饮，终有恨，不曾浓。"
  ],
  [
    "江城子",
    "刘辰翁",
    "书题拂拂洞庭香。\n孕云黄。\n粲珠光。\n唤谪仙人，除是贺知章。\n未老得闲闲到老，无一事，和诗忙。\n是中曾著老人双。\n送千觞。\n乐谁妨。\n世上输赢，不似烂柯长。\n晚入耆英年最少，空结客，少年场。"
  ],
  [
    "江城子",
    "刘辰翁",
    "红敧醉袖殢阑干。\n夜将阑。\n去难拚。\n烧蜜调蜂，重照锦团栾。\n春到洞房深处暖，方知道，月宫寒。\n枝枝红泪不曾乾。\n背人弹。\n语羞檀。\n欲睡心情，一似梦惊残。\n正自朦胧花下好，银烛里，几人看。"
  ],
  [
    "点绛唇",
    "刘辰翁",
    "小阁横窗，倩谁画得梅梢远。\n那回半面。\n曾向屏间见。\n风雪空山，怀抱无荀倩。\n春堪恋。\n自羞片片。\n更逐东风转。"
  ],
  [
    "点绛唇",
    "刘辰翁",
    "一雪蹉跎，蹇驴不载吟鞭去。\n夜听春雨。\n踏雪差无苦。\n待得花晴，总是游人处。\n梅应许。\n小桥延伫。\n蜂蝶先成路。"
  ],
  [
    "点绛唇",
    "刘辰翁",
    "醉里瞢腾，昨宵不记归时候。\n自疑中酒。\n耿耿还依旧。\n恨不能言，只是天相负。\n天知否。\n卷中人瘦。\n一似章台柳。"
  ],
  [
    "点绛唇",
    "刘辰翁",
    "燕子池塘，乱红过尽秋千晚。\n絮飞欲倦。\n正是帘初卷。\n睡起无情，犹道天涯远。\n羞匀面。\n乍惊红浅。\n梦自无人见。"
  ],
  [
    "点绛唇",
    "刘辰翁",
    "指春寒，陇禽一片飞来雪。\n无言可说。\n暗啄相思结。\n双影年深，也作关山别。\n翻成拙。\n落花时节。\n倩子规声绝。"
  ],
  [
    "点绛唇",
    "刘辰翁",
    "虹玉横箫，纤纤指按新声作。\n参差重约。\n昨夜梁伊错。\n几许闲愁，品字都忘却。\n沉吟觉。\n一声哀角。\n满院残花落。"
  ],
  [
    "浣溪沙",
    "刘辰翁",
    "高卧何须说打乖。\n小篱过雨翠长街。\n缃桃定有踏青鞋。\n晴日又思花处所，东风绝似柳情怀。\n人间安得酒如淮。"
  ],
  [
    "浣溪沙",
    "刘辰翁",
    "身是去年人尚健。\n心知十日事如常。\n眼前杯酒是重阳。\n破帽簪萸携素手，长歌藉草慰寒香。\n儿童怪我老来狂。"
  ],
  [
    "浣溪沙",
    "刘辰翁",
    "春日春风掠鬓须。\n乱山相对拥寒炉。\n彩鞭金胜一时无。\n自缕青丝成细柳，更堆残雪当凝酥。\n儿童且莫唱皇都。"
  ],
  [
    "浣溪沙",
    "刘辰翁",
    "身是高人欲寝冰。\n引年可待进苓。\n无忧无患也身轻。\n雪里放囚天亦喜，平安骑鹤到家庭。\n今年春早为长生。"
  ],
  [
    "浣溪沙",
    "刘辰翁",
    "十日千机可复谐。\n郭郎感运岂仙才。\n人间自是少行媒。\n直上扶摇须九万，满前星斗共昭回。\n又传贾客向曾来。"
  ],
  [
    "浣溪沙",
    "刘辰翁",
    "暮暮相望夕甫谐。\n针楼巧巧似身材。\n下头无数老人媒。\n昨夜竹林那得见，朝来乾鹊是空回。\n人间五日後能来。"
  ],
  [
    "摊破浣溪沙・山花子",
    "刘辰翁",
    "醉里微寒著面醒。\n天风不展帽倾。\n行过溪深松雪下，夜三更。\n白白野田铺似月，沙路踏如冰。\n不见剡溪三百曲，一舟横。"
  ],
  [
    "摊破浣溪沙・山花子",
    "刘辰翁",
    "澹澹胭脂浅著梅。\n温柔不上避风台。\n若比杏桃真未识，夺银胎。\n汗面试来慵传粉，酒香浓後暗潮腮。\n娇嫩不应醒似醉，倩谁猜。"
  ],
  [
    "霜天晓角",
    "刘辰翁",
    "柳梢欲雪。\n十里烟明灭。\n曲曲阑干转影，教人忆、夜来月。\n家人相对说。\n灯花还又结。\n冻雨村村□鼓，终不似、上元节。"
  ],
  [
    "霜天晓角",
    "刘辰翁",
    "乌云汗漫。\n浊浪翻河汉。\n过尽千重魔障，堂堂地、一轮满。\n秋光还又半。\n檐声初漏断。\n不管满身花露，已办著、二更看。"
  ],
  [
    "霜天晓角",
    "刘辰翁",
    "骑台千骑。\n有菊知何世。\n想见登高无处，淮以北、是平地。\n老来无复味。\n老来无复泪。\n多谢白衣迢递，吾病矣、不能醉。"
  ],
  [
    "霜天晓角",
    "刘辰翁",
    "经年寂寞。\n已负花前约。\n忽向红梅侧畔，开点雪、有人觉。\n不开何似莫。\n百梢才一萼。\n欲问寿阳宫额，两三蕊、怎能著。"
  ],
  [
    "霜天晓角",
    "刘辰翁",
    "然如竹。\n自是天仙福。\n小小画堂锦样，听人唱、鹤飞曲。\n橙橘黄又绿。\n蟹到新熟。\n便做月三十斛，饮不尽、菊潭菊。"
  ],
  [
    "霜天晓角",
    "刘辰翁",
    "朝来微雪。\n又近长生节。\n造就一枝清绝，梅与雪、怎分别。\n两年心似月。\n除是天知得。\n手种春风千树，一颗颗、待儿摘。"
  ],
  [
    "霜天晓角",
    "刘辰翁",
    "明年七十。\n歌彩桥仙夕。\n见说严君平道，年年是、月初一。\n同时同里密。\n後今今又昔。\n便做伏生年纪，也未到、蹇吃吃。"
  ],
  [
    "霜天晓角",
    "刘辰翁",
    "良宵七七。\n又近中元日。\n桥上老人有约，後五日、重来觅。\n婵娟银海出。\n木犀新雨湿。\n惟有延平剑气，箕斗外、广寒逼。"
  ],
  [
    "霜天晓角",
    "刘辰翁",
    "归来把菊。\n春瓮今朝熟。\n苦苦留君不得，携孺子、到汾曲。\n庐山真面目。\n冰清还映玉。\n长笑欧公老懒，君且住，饮螺绿。"
  ],
  [
    "霜天晓角",
    "刘辰翁",
    "问春来未。\n也似辛壬癸。\n如此男儿五十，又过却、孔融二。\n画堂孙子子。\n新桃如故垒。\n不管明朝後日，春满眼、是千岁。"
  ],
  [
    "霜天晓角",
    "刘辰翁",
    "□□□□。\n□□□□□。\n□□□□□□，□□□、□□□。\n治中心似佛。\n治中心似日。\n人祝治中千岁，似翁福、似翁德。"
  ],
  [
    "卜算子",
    "刘辰翁",
    "不是重看灯，重见河边女。\n长是蛾儿作队行，路转风吹去。\n十载废元宵，满耳番腔鼓。\n欲识尊前太守谁，起向尊前舞。"
  ],
  [
    "卜算子",
    "刘辰翁",
    "早已是三年，父老依依借。\n顾与天公借几年，保我鸡豚社。\n□□□□□，□□□□□。\n□□□□□□□，□□□□□。"
  ],
  [
    "菩萨蛮",
    "刘辰翁",
    "芭蕉叶上三更雨。\n人生只合随他去。\n便不到天涯。\n天涯也是家。\n屏山三五叠。\n处处飞胡蝶。\n正是菊堪看。\n东篱独自寒。"
  ],
  [
    "菩萨蛮",
    "刘辰翁",
    "黄鸡喔喔催人起。\n困不成眠窗似水。\n清露不曾寒。\n朝来起自难。\n家人当睡美。\n又忆归程几。\n不管湿阑干。\n芙蓉花自看。"
  ],
  [
    "菩萨蛮",
    "刘辰翁",
    "画梁语透帘栊晓。\n坼桐风送杨花老。\n细雨绿阴寒。\n罗襟只似单。\n青门三里道。\n个个游芳草。\n比似嫁来看。\n踏青难更难。"
  ],
  [
    "菩萨蛮",
    "刘辰翁",
    "江波何似西湖曲。\n村烟相对峰南北。\n何处不青青。\n青青是汉茔。\n长亭芳草路。\n寒食谁家墓。\n旧日厌残红。\n人行九里松。"
  ],
  [
    "菩萨蛮",
    "刘辰翁",
    "殷勤欲送春归去。\n白首题将断肠句。\n春去自依依。\n欲归无处归。\n天涯同是寓。\n握手留春住。\n小住碧桃枝。\n桃根不属谁。"
  ],
  [
    "菩萨蛮",
    "刘辰翁",
    "八仙名姓当时少。\n污尊牛饮同倾倒。\n惟有我公荣。\n旁人笑独醒。\n多年村落走。\n泥饮无升斗。\n入了玉门关。\n人生一醉难。"
  ],
  [
    "好事近",
    "刘辰翁",
    "□後百年闲，元度自伤来暮。\n打破虚空无碍，共乘龙飞去。\n更参末後句如何，此事未能付。\n前遇小桥风雪，是君诗成处。"
  ],
  [
    "谒金门",
    "刘辰翁",
    "娇点点。\n困倚春光欲软。\n滴尽守宫难可染。\n浓欺红烛艳。\n寂寂露珠啼脸。\n翠袖不禁风飐。\n芳径相逢惊笑靥。\n日长初睡转。"
  ],
  [
    "谒金门",
    "刘辰翁",
    "花露湿。\n红泪裛成珠粒。\n比似昭阳恩未得。\n睡来添醉色。\n一笑娇波滴滴。\n再顾羞潮拂拂。\n恨血千年明的皪。\n千年人共忆。"
  ],
  [
    "谒金门",
    "刘辰翁",
    "游赏竞。\n看取落红阵阵。\n花睡不成娇似病。\n春寒空受尽。\n旧日不知繁盛。\n欲饮如今无兴。\n恨满东风无绿鬓。\n东风还自恨。"
  ],
  [
    "长相思",
    "刘辰翁",
    "上元晴。\n上元晴。\n待得晴时坐触屏。\n山禽三两声。\n欲归城。\n未归城。\n见说城中处处灯。\n明年处处行。"
  ],
  [
    "忆秦娥",
    "刘辰翁",
    "烧灯节。\n朝京道上风和雪。\n风和雪。\n江山如旧，朝京人绝。\n百年短短兴亡别。\n与君犹对当时月。\n当时月。\n照人烛泪，照人梅发。"
  ],
  [
    "忆秦娥",
    "刘辰翁",
    "惊雷节。\n梅花冉冉销成雪。\n销成雪。\n一年一度，为君肠绝。\n古人长恨中年别。\n馀年又过新正月。\n新正月。\n不堪临镜，不堪垂发。"
  ],
  [
    "忆秦娥",
    "刘辰翁",
    "梅花节。\n白头卧起餐毡雪。\n餐毡雪。\n上林雁断，上林书绝。\n伤心最是河梁别。\n无人共拜天边月。\n天边月。\n一尊对影，一编残发。"
  ],
  [
    "忆秦娥",
    "刘辰翁",
    "收灯节。\n霖铃又似龟山雪。\n龟山雪。\n今宵清绝，今宵愁绝。\n老人似少终然别。\n痴痴更望春三月。\n春三月。\n花如人面，自羞余发。"
  ],
  [
    "忆秦娥",
    "刘辰翁",
    "春如昨。\n晓风吹透胭脂阁。\n胭脂阁。\n满园茅草，冷烟城郭。\n青衫泪尽楼头角。\n佳人梦断花间约。\n花间约。\n黄昏细雨，一枝零落。"
  ],
  [
    "西江月",
    "刘辰翁",
    "天上低昂似旧，人间儿女成狂。\n夜来处处试新妆。\n却是人间天上。\n不觉新凉似水，相思两鬓如霜。\n梦从海底跨枯桑。\n阅尽银河风浪。"
  ],
  [
    "西江月",
    "刘辰翁",
    "曾与回翁把手，自宜老子如龙。\n怀胎不敢问春冬。\n等待鞭鸾笞凤。\n昨夜又迟黄石，今朝重叩鸿蒙。\n碧桃花下醉相逢。\n说尽鹏游蝶梦。"
  ],
  [
    "西江月",
    "刘辰翁",
    "玉帐传心如镜，青龙绕指成轮。\n尘中多少白头人。\n乾里寻壬难认。\n世事说来都了，鬼神见也须瞋。\n迷槎问我是何津。\n向道先生昼困。"
  ],
  [
    "清平乐",
    "刘辰翁",
    "深红半面。\n一似墙头见。\n草树池塘青一片。\n独倚阑干几遍。\n更谁绛袖朱唇。\n火云相对英英。\n笑杀牡丹正午，离披不任看承。"
  ],
  [
    "清平乐",
    "刘辰翁",
    "君词为寿。\n绝妙孙辛妇。\n但恨杯无露添酒。\n空等待梅花久。\n喜君白首还玄。\n人间合信天缘。\n如此相从至老，我亦何倦馀年。"
  ],
  [
    "归国遥",
    "刘辰翁",
    "初雨歇。\n照水绿腰裙带熟。\n杨花不做人情雪。\n风流欲过前村蝶。\n羞成别。\n回头却恨春三月。"
  ],
  [
    "昭君怨",
    "刘辰翁",
    "月出东山之上。\n长忆御街人唱。\n恨我不能琴。\n有琴心。\n徙倚秋波平莹。\n渐久玉肌清冷。\n待更下阑干。\n起来看。"
  ],
  [
    "浣溪沙",
    "刘辰翁",
    "远远游蜂不记家。\n数行新柳自啼鸦。\n寻思旧事即天涯。\n睡起有情和画卷，燕归无语傍人斜。\n晚风吹落小瓶花。"
  ],
  [
    "浣溪沙",
    "刘辰翁",
    "点点疏林欲雪天。\n竹篱斜闭自清妍。\n为伊憔悴得人怜。\n欲与那人携素手，粉香和泪落君前。\n相逢恨恨总无言。"
  ],
  [
    "减字木兰花",
    "刘辰翁",
    "何须翦纸。\n依旧一团圆照水。\n莫倚空寒。\n柳下池边也只般。\n君何忽忽。\n宇宙人生都是客。\n月在云端。\n人自愁人不解看。"
  ],
  [
    "减字木兰花",
    "刘辰翁",
    "旧游山路。\n落在秋阴最深处。\n风雨重阳。\n无蝶无花更断肠。\n天知老矣。\n莫累门生与儿子。\n不用登高。\n高处风吹帽不牢。"
  ],
  [
    "减字木兰花",
    "刘辰翁",
    "东风似客。\n醉里落花南又北。\n客似东风。\n携手斜阳一笑中。\n佳人怨我。\n不寄江南春一朵。\n我怨佳人。\n憔悴江南不似春。"
  ],
  [
    "减字木兰花",
    "刘辰翁",
    "腊销三五。\n月向雪山云外吐。\n烟水黄昏。\n梅柳依稀笛断魂。\n今宵豫赏。\n便作香尘随步想。\n莫待元宵。\n灯火零星雨寂寥。"
  ],
  [
    "减字木兰花",
    "刘辰翁",
    "无灯可看。\n雨水从教正月半。\n探茧推盘。\n探得千秋字字看。\n铜驼故老。\n说著宣和似天宝。\n五百年前。\n曾向杭州看上元。"
  ],
  [
    "减字木兰花",
    "刘辰翁",
    "送春待晓。\n春是五更先去了。\n我醉方知。\n春正怜伊怕别伊。\n留君不可。\n归到海边方忆我。\n做尽花归。\n欲赠君时少一枝。"
  ],
  [
    "减字木兰花",
    "刘辰翁",
    "相州锦好。\n待到相州人已老。\n颍水归田。\n白鹭惊猜已十年。\n太师尚父。\n晚遇明时方用武。\n大笑相逢。\n把酒家乡是客中。"
  ],
  [
    "减字木兰花",
    "刘辰翁",
    "不能管得。\n欲雨能教天地黑。\n待得开晴。\n不用吾言也自行。\n一杯亦醉。\n万事无能吾欲睡。\n旧亦能诗。\n说旧时诗问是谁。"
  ],
  [
    "减字木兰花",
    "刘辰翁",
    "清欢昨日。\n十事不如人六七。\n试数从前。\n素素相从得几年。\n子兮子兮。\n再拣一枝何处起。\n翠斧峰驼。\n客好其如良夜何。"
  ],
  [
    "减字木兰花",
    "刘辰翁",
    "脾神喜乐。\n寿酒一杯胜服药。\n过却明朝。\n顶上新霜也合销。\n小春三日。\n便觉春暄梅影出。\n醉把梅看。\n比似茱萸更耐寒。"
  ],
  [
    "山花子",
    "刘辰翁",
    "东风解手即天涯。\n曲曲青山不可遮。\n如此苍茫君莫怪，是归家。\n阊阖相迎悲最苦，英雄知道鬓先华。\n更欲徘徊春尚肯，已无花。"
  ],
  [
    "山花子",
    "刘辰翁",
    "此处情怀欲问天。\n相期相就复何年。\n行过章江三十里，泪依然。\n早宿半程芳草路，犹寒欲雨暮春天。\n小小桃花三两处，得人怜。"
  ],
  [
    "柳梢青",
    "刘辰翁",
    "铁马蒙毡，银花洒泪，春人愁城。\n笛里番腔，街头戏鼓，不是歌声。\n那堪独坐青灯。\n想故国、高台月明。\n辇下风光，山中岁月，海上心情。"
  ],
  [
    "南歌子",
    "刘辰翁",
    "搔困麻仙爪，含暄忍客衣。\n夜长窗月露成帏。\n不说明朝风雨、自当归。"
  ],
  [
    "南歌子",
    "刘辰翁",
    "熟双投美，香飘一缕丝。\n霜前雁到蟹螯持。\n自试小窗醉墨、作新诗。"
  ],
  [
    "朝中措",
    "刘辰翁",
    "炼花为露玉为瓶。\n佳客为频倾。\n耐得风霜满鬓，此身合是金茎。\n墙头竹外，洞房初就，画阁新成。\n嚼得梅花透骨，何愁不会长生。"
  ],
  [
    "太常引",
    "刘辰翁",
    "便晴也是不曾晴。\n不怕金吾禁行。\n风雨动乡情。\n梦灯火、扬州化城。\n少年跌宕，谁家娇小，绕带到天明。\n昨夜月还生。\n但惊破、霓裳数声。"
  ],
  [
    "太常引",
    "刘辰翁",
    "此公去暑似新秋。\n吏毒一句句。\n行县胜监州。\n觉甘雨、随车应求。\n鹭清为酒，螺清为寿，起舞祝君侯。\n急召也须留。\n廿四考、中书到头。"
  ],
  [
    "玉楼春",
    "刘辰翁",
    "霜风不动晴明好。\n探梅有约城东道。\n桥边失却老仙期，城门落日人归早。\n野田一望迷芳草。\n除是腾空君後到。\n立马三周黛佛头，参差中路令人老。"
  ],
  [
    "玉楼春",
    "刘辰翁",
    "龙山歌舞无人道。\n只说先生狂落帽。\n秋风亦是可怜人，要令天意知人老。\n菊花不为重阳早。\n自爱古人诗句恼。\n与君郑重说□□，残年惟有重阳好。"
  ],
  [
    "乌夜啼",
    "刘辰翁",
    "犹疑薰透帘栊。\n是东风。\n不分榴花更胜、一春红。\n新雨过，绿连空。\n蝶飞慵。\n间过绿阴深院、小花浓。"
  ],
  [
    "乌夜啼",
    "刘辰翁",
    "素娥醉语曾留。\n又中秋。\n待得重圆谁妒、两悠悠。\n向愁旱，今愁水，没中洲。\n看取明朝晴去、不须愁。"
  ],
  [
    "乌夜啼",
    "刘辰翁",
    "何年似永和年。\n记湖船。\n如此晴天无处、望新烟。\n江南女，裙四尺，合秋千。\n昨日老人曾见、久潸然。"
  ],
  [
    "行香子",
    "刘辰翁",
    "雪履无痕。\n溪影传神。\n著坡诗、请自清温。\n朝朝不去，夕夕空勤。\n似梦中云，云外雪，雪中春。\n四野昏昏。\n匹马巡巡。\n拣一枝、寄与芳尊。\n更谁兴到，於我情真。\n是白家宾，江南路，陇头人。"
  ],
  [
    "行香子",
    "刘辰翁",
    "玉立风尘。\n光动黄银。\n便谈文、也到夜分。\n无人烛下，壁上传神。\n记老婆心，寒士语，道人身。\n极意形容，下语难亲。\n更万分、无一分真。\n醉翁去後，往往愁人。\n顾滴山泉，衔丘冢，化龙云。"
  ],
  [
    "行香子",
    "刘辰翁",
    "海水成尘。\n河水无银。\n恨幽明、我与公分。\n青山独往，回首伤神。\n叹魏阙心，石魄，汨罗身。\n除却相思，四海无亲。\n识风流、还贺季真。\n而今天上，笑谪仙人。\n但病伤春，愁厌雨，泪看云。"
  ],
  [
    "行香子",
    "刘辰翁",
    "月露吾痕。\n雪得吾神。\n更荒寒、不傍人温。\n山人去後，车马来勤。\n但梦朝云，愁暮雨，怨阳春。\n说著东昏。\n记著南巡。\n泪盈盈、檀板金尊。\n怜君素素，念我真真。\n叹古来言，新样客，旧时人。"
  ],
  [
    "品令",
    "刘辰翁",
    "满庭芳草。\n更昨日、落红如扫。\n绿阴正似人怀抱。\n一声睍睆，春色何曾老。\n幸自不须人起早。\n寂寞如相恼。\n旧时闻处青门道。\n禁烟时候，柳下人家好。"
  ],
  [
    "鹊桥仙",
    "刘辰翁",
    "乘鸾著色，痴蝇误拂。\n不及羲之醉墨。\n偶然入手送东阳，便看取、薰时清适。\n清风去暑，闲题当日。\n宰相纱笼谁识。\n封丘门外定何人，这一点、瞒他不得。"
  ],
  [
    "鹊桥仙",
    "刘辰翁",
    "看人掷果，看人罢织。\n难得团栾七夕。\n蟠桃只在屋东头，庆西母、年开八ど。\n去年今日。\n今年今日。\n添个曾孙抱膝。\n人间乐事有多般，算此乐、人间第一。"
  ],
  [
    "鹊桥仙",
    "刘辰翁",
    "轻风澹月，年年去路。\n谁识小年初度。\n桥边曾弄碧莲花，悄不记、人间今古。\n吹箫江上，沾衣微露。\n依约凌波曾步。\n寒机何意待人归，但寂历、小窗斜雨。"
  ],
  [
    "鹊桥仙",
    "刘辰翁",
    "天香吹下，烟霏成路。\n飒飒神光暗度。\n桥边犹记泛槎人，看赤岸、苔痕如古。\n长空皓月，小风斜露。\n寂寞江头独步。\n人间何处得飘然，归梦入、梨花春雨。"
  ],
  [
    "一翦梅",
    "刘辰翁",
    "万事如花不可期。\n花不堪持。\n酒不堪持。\n江天雪意使人迷。\n翦一枝枝。\n歌一枝枝。\n歌者不来今几时。\n姜影无词。\n张影无词。\n不歌不醉不成诗。\n歌也迟迟。\n雪也迟迟。"
  ],
  [
    "一翦梅",
    "刘辰翁",
    "人生总受业风吹。\n三岁儿儿。\n八十儿儿。\n深闺空谷把还持。\n啼看人知。\n啼怕人知。\n客中自种绿猗猗。\n月下横枝。\n雪下横枝。\n尊前百岁且开眉。\n今岁今时。\n前岁今时。"
  ],
  [
    "摘红英",
    "刘辰翁",
    "花朝月。\n朦胧别。\n朦胧也胜檐声咽。\n亲曾说。\n令人悦。\n落花情绪，上坟时节。\n花阴雪。\n花阴灭。\n柳风一似秋千掣。\n晴未决。\n晴还缺。\n一番寒食，满村啼鴂。"
  ],
  [
    "千秋岁",
    "刘辰翁",
    "新篘熟也，借问谁家早。\n梅影里，蜂儿绕。\n三更残月上，一夜霜天晓。\n溪桥小，春风有意年年到。\n当年青鸟去，落叶无人扫。\n铜柱仄，瑶池老。\n残钟长乐树，坠马咸阳道。\n空回首，御街人卖南京枣。"
  ],
  [
    "促拍丑奴儿",
    "刘辰翁",
    "送岁可无诗。\n得团栾、忍不开眉。\n不记去年今夕梦，江东怀抱，江西信息，舍北妻儿。\n五十扊扅炊。\n待五十、富贵成痴。\n百年苦乐乘除看，今年一半，明年一半，更似儿时。"
  ],
  [
    "促拍丑奴儿",
    "刘辰翁",
    "世事莫寻思。\n待说来、天也应悲。\n百年已是中年後，西州垂泪，东山携手，几个斜晖。\n也莫苦吟诗。\n苦吟诗，待有谁知。\n多□不是无才气，文时不遇，武时不遇，更说今时。"
  ],
  [
    "临江仙",
    "刘辰翁",
    "丞相衮衣朝戏彩，年年庆事如新。\n尊前一笑共儿孙。\n人间传寿酒，天上送麒麟。\n缥缈祥烟连北阙，天颜有喜生春。\n蓬莱清浅海光平。\n今年初甲子，重试碧桃根。"
  ],
  [
    "临江仙",
    "刘辰翁",
    "闻道城东鹤会，欣然一笑乘风。\n不知一鹤在墙东。\n神仙人不识，未始出吾宗。\n弟子有年於此，先生之道如龙。\n碧桃花子落壶中。\n化为三五粒，元是北边松。"
  ],
  [
    "临江仙",
    "刘辰翁",
    "天际何分南与北，五更纵又成横。\n夜来拾得断河星。\n化为一片石，持去问君平。\n老大看天一笑，儿童问我须应。\n向来牛女本无名。\n要知天上事，亦似谤先生。"
  ],
  [
    "临江仙",
    "刘辰翁",
    "二十年前此日，女兄庆我生儿。\n簪萱弄彩听孙啼。\n典衣沽美酒，数待冠昏时。\n乱後飘零独在，紫荆墓棘风吹。\n尊前万事莫寻思。\n儿童看有子，白发故应衰。"
  ],
  [
    "临江仙",
    "刘辰翁",
    "旧日诗肠论斗酒，风流怀抱如倾。\n几年不听渭城声。\n尊前无贺老，卷里少弥明。\n闻说语言都好，便应步履全轻。\n长生第一是风僧。\n额前书八十，能说又能行。"
  ],
  [
    "临江仙",
    "刘辰翁",
    "西曲罥衣迷去路，雪销断岸无痕。\n寻花不拟到前村。\n暖风初转袖，小径忽开门。\n却忆临塘桥下马，暗香不是黄昏。\n人生南北与谁论。\n岭梅花树下，闲听蜜蜂喧。"
  ],
  [
    "临江仙",
    "刘辰翁",
    "老去尚呼张丈，醉中自惜熊儿。\n越王台上鹧鸪啼。\n三朝臣不遇，无复好文时。\n情绪幽幽似结，鬓丝索索禁吹。\n病来魂不到相思。\n散人腰已散，倚杖叹吾衰。"
  ],
  [
    "临江仙",
    "刘辰翁",
    "海日轻红通似脸，小窗明丽新晴。\n满怀著甚是真情。\n不知春睡美，为爱晓寒轻。\n说似吴山楼万叠，雪销未尽宫城。\n湖边柳色渐啼莺。\n才听朝马动，一巷卖花声。"
  ],
  [
    "临江仙",
    "刘辰翁",
    "过雁天边信息，两宫池上心情。\n沉思海角愤难平。\n山风欺客梦，耿耿到天明。\n幸自不争名利，闲愁夜夜如惊。\n明朝鬓白两三茎。\n世人都不念，似汝复何成。"
  ],
  [
    "临江仙",
    "刘辰翁",
    "睡过花阴一丈，愁深酒力千锺。\n梦魂不得似游蜂。\n瓶花无密约，到处自神通。\n天上西湖似锦，人间骄马如龙。\n今年不与去年同。\n飘零终不恨，难与故人逢。"
  ],
  [
    "临江仙",
    "刘辰翁",
    "幸自不须端帖子，闲中一句如无。\n爱他午日午时书。\n惟应三五字，便是辟兵符。\n久雨石鲸未没，小风纨扇相疏。\n邀朋一笑共菖蒲。\n去年初禁酒，今日漫提壶。"
  ],
  [
    "临江仙",
    "刘辰翁",
    "我去就他甚易，他来认我良难。\n悟时到处是壶天。\n古诗寻一句，危坐看香烟。\n金玉满堂不守，菁华岁月空迁。\n从今饱饭更安眠。\n丹经都不看，闲坐一千年。"
  ],
  [
    "临江仙",
    "刘辰翁",
    "旧日采莲羞半面，至今回首忽忽。\n梦穿斜日水云红。\n痴心犹独自，等待郑公风。\n海上颓云潮不返，侧身空坠辽东。\n人间天上几时同。\n宫衣元不遇，无语醉醒中。"
  ],
  [
    "临江仙",
    "刘辰翁",
    "昔走都门终夜雨，明朝泥淖堪惊。\n疏疏点点忽难鸣。\n数峰青似染，快活早来晴。\n十五年间春梦断，乱山寒食清明。\n无人挑菜踏青行。\n青鸠啼雨外，闲听寺中声。"
  ],
  [
    "鹧鸪天",
    "刘辰翁",
    "白白江南一信霜。\n过都字不到衡阳。\n老嘉破帽并吹却，未省西风似此狂。\n攀北斗，酌天浆。\n月香满似菊花黄。\n神仙暗度龙山劫，鸡犬人间百战场。"
  ],
  [
    "鹧鸪天",
    "刘辰翁",
    "白发平津起袖然。\n燕飞定远望生还。\n世间最有团栾乐，又是平平过一年。\n银信近，玉鞭先。\n东来西去爵衔鳝。\n人生有命迟迟好，且喜称觞寿母前。"
  ],
  [
    "鹧鸪天",
    "刘辰翁",
    "占得春风五日先。\n至今住处是开元。\n写真若遇丹元子，只著当时宫锦船。\n松戴雪，自苍然。\n八公花下少如前。\n看来天上多辛苦，且住人间五百年。"
  ],
  [
    "鹧鸪天",
    "刘辰翁",
    "自入孤山分外香。\n南枝不改旧时妆。\n为曾盘里承青眼，一见溪头道胜常。\n商山乐，又相羊。\n上方不复记传觞。\n橘中个个盘深窈，依倚东风局意长。"
  ],
  [
    "鹧鸪天",
    "刘辰翁",
    "去年太岁田间土，明日香烟壁下尘。\n马上新人红又紫，眼前歌妓送还迎。\n钗头燕，胜金紃。\n燕歌赵舞动南人。\n遗民植杖唐巾起，闲伴儿童看立春。"
  ],
  [
    "鹧鸪天",
    "刘辰翁",
    "旧日桃符管送迎。\n灯毯爆竹斗先嬴。\n鹿门乱走团栾久，才到城门有鼓声。\n梅弄雪，柳窥晴。\n残年犹自冷如冰。\n欲知春色招人醉，须是元宵与踏青。"
  ],
  [
    "鹧鸪天",
    "刘辰翁",
    "暖逼酥枝渐渐融。\n双飞谁识蝶雌雄。\n歌声已逐行云去，花片偏来酒盏中。\n眉月冷，画楼空。\n酒阑犹未见情锺。\n直须把烛穿花帐，方见佳人玉面红。"
  ],
  [
    "青玉案",
    "刘辰翁",
    "稠塘旧是花千树。\n曾泛入、溪深误。\n前度刘郎重唤渡。\n漫山寂寂，年时花下，往往无寻处。\n一年一度相思苦。\n恨不抛人过江去。\n及至来时春未暮。\n兔葵燕麦，冷风斜雨，长恨稠塘路。"
  ],
  [
    "青玉案",
    "刘辰翁",
    "雪销未尽残梅树。\n又风送、黄昏雨。\n长记小红楼畔路。\n杵歌串串，鼓声叠叠，预赏元宵舞。\n天涯客鬓愁成缕。\n海上传柑梦中去。\n今夜上元何处度。\n乱山茅屋，寒炉败壁，渔火青荧处。"
  ],
  [
    "青玉案",
    "刘辰翁",
    "里中上大人谁大。\n人上大、仁难作。\n八十六翁闲处坐。\n小生懒惰。\n近来高卧。\n忘却今朝贺。\n甲申还是连珠麽。\n胜有老人星一个。\n白发朱颜堪婆娑。\n灵光殿火。\n昆明劫过。\n角绮园黄我。"
  ],
  [
    "青玉案",
    "刘辰翁",
    "无肠可断听花雨。\n沉沉已是三更许。\n如此残红那得住。\n一春情绪。\n半生羁旅。\n寂寞空山语。\n霖铃不是相思阻。\n四十平分犹过五。\n渐远不知何杜宇。\n不如归去。\n不如归去。\n人在江南路。"
  ],
  [
    "踏莎行",
    "刘辰翁",
    "命薄佳人，情锺我辈。\n海棠开後心如碎。\n斜风细雨不曾晴，倚阑滴尽胭脂泪。\n恨不能开，开时又背。\n春寒只了房栊闭。\n待他晴後得君来，无言掩帐羞憔悴。"
  ],
  [
    "踏莎行",
    "刘辰翁",
    "壁彩笼尘，金吾掠路。\n海风吹断楼台雾，无人知是上元时，一夜月明无著处。\n早是禁烟，朝来冻雨。\n东风自放银花树。\n雪晴须有踏青时，不成也待明年去。"
  ],
  [
    "踏莎行",
    "刘辰翁",
    "北望蝶山，西迷凤苑。\n忽忽醉里题诗满。\n黄花只似去年黄，去年人去黄花远。\n雨压城荒，丘园路断。\n却晴又恨公来晚。\n依稀自唱古人诗，明年此会知谁健。"
  ],
  [
    "踏莎行",
    "刘辰翁",
    "松偃成阴，荷香去暑。\n过溪似是东林路。\n不知宿昔有谁来，寺门同听催诗雨。\n北马依风，凉蝉咽暮。\n城门半带东陵圃。\n江南不是米元晖，无人更得沧洲趣。"
  ],
  [
    "踏莎行",
    "刘辰翁",
    "珠压相於，胭脂同傅。\n樊家更共谁家语。\n梢头结取一番愁，玉箫不会双双侣。\n风送流莺，前歌後舞。\n并桃欲吐含来往。\n双飞燕子自相衔，会教唇舌调鹦鹉。"
  ],
  [
    "唐多令",
    "刘辰翁",
    "明月满沧洲。\n长江一意流。\n更何人、横笛危楼。\n天地不知兴废事，三十万、八千秋。\n落叶女墙头。\n铜驼无恙不。\n看青山、白骨堆愁。\n除却月宫花树下，尘坱莽、欲何游。"
  ],
  [
    "唐多令",
    "刘辰翁",
    "风露小瀛洲。\n斜河倒海流。\n人间尘、不到琼楼。\n错向五陵陵上望，几回月、几回秋。\n落日太湖头。\n垂虹今是不。\n醉尊前、往往成愁。\n便有扁舟西子在，无汗漫、与君游。"
  ],
  [
    "唐多令",
    "刘辰翁",
    "寒雁下荒洲。\n寒声带影流。\n便寄书、不到红楼。\n如此月明如此酒，无一事、但悲秋。\n万弩落潮头。\n灵胥还怒不。\n满湖山、犹是春愁。\n欲向涌金门外去，烟共草、不堪游。"
  ],
  [
    "唐多令",
    "刘辰翁",
    "日落紫霞洲。\n兰舟稳放流。\n玉虹仙、如在黄楼。\n何必锦袍吹玉笛，听欸乃、数声秋。\n赤壁舞涛头。\n周郎还到不。\n倚西风、袅袅余愁。\n唤起横江飞道士，来伴我、月中游。"
  ],
  [
    "唐多令",
    "刘辰翁",
    "零露下长洲。\n云翻海倒流。\n素娥深、不到西楼。\n忽觉断潮归去也，饮不尽、一轮秋。\n城外土馒头。\n人能饮恨不。\n古人不见使吾愁，莫有横江孤鹤过，来伴我、醉中游。"
  ],
  [
    "唐多令",
    "刘辰翁",
    "明月满河洲。\n星河带月流。\n料素娥、独倚琼楼。\n竟是何年何药误，魂梦冷、不禁秋。\n少日梦龙头。\n知君犹梦不。\n算虚名、不了闲愁。\n便有鹄袍三万辈，应不是、旧京游。"
  ],
  [
    "唐多令",
    "刘辰翁",
    "残日下瓜洲。\n平安火又流。\n月高高、挂古城楼。\n回首少年真可笑，无一事、又悲秋。\n天在海边头。\n天风有意不。\n结桂枝、袅袅余愁。\n不是银河无去路，先不去、後难游。"
  ],
  [
    "唐多令",
    "刘辰翁",
    "春雨满江城。\n汀洲春水生。\n更悲久雨似春酲。\n犹有一般天富贵，夜来雨、早来晴。\n年少总看灯。\n老来犹故情。\n便无灯、也自盈盈。\n说著春情谁不爱，今夜月、有人行。"
  ],
  [
    "虞美人",
    "刘辰翁",
    "空明一朵扬州白。\n红紫无□色。\n是谁唤作水晶球。\n惹起高烧银烛、上元愁。\n去年一捧飞来雪。\n不似渠千叶。\n狂风一蹴过秋千。\n憔悴玉人和泪、望婵娟。"
  ],
  [
    "虞美人",
    "刘辰翁",
    "天香国色辞脂粉。\n肯爱红衫嫩。\nけ然自取玉为衣。\n似是银河水皱、织成机。\n寒欺薄薄春无力。\n月浸霓裳湿。\n一窠香雪世间稀。\n可惜不教留到、布衣时。"
  ],
  [
    "虞美人",
    "刘辰翁",
    "寿安楼子重重蕊。\n少见如鱼尾。\n向来染得渭脂红。\n又自细摇花浪、动春风。\n鳞似是人谁信。\n但向残红认。\n若教随水去悠然。\n为报沙头玉鹭、莫贪鲜。"
  ],
  [
    "虞美人",
    "刘辰翁",
    "花心定有何人捻。\n晕晕如娇靥。\n一痕明月老春宵。\n正似酥胸潮脸、不曾销。\n当年掌上开元宝。\n半是杨妃爪。\n若教此掏到痴人。\n任是高墙无路、蝶翻身。"
  ],
  [
    "虞美人",
    "刘辰翁",
    "无花敢与姚黄比。\n对对鸳鸯起。\n识他金带万钉垂。\n谁向麒麟楦里、卸猴绯。\n潜溪以上难为说。\n自是君恩别。\n後来西子避无盐。\n又道君王捉鼻、又何嫌。"
  ],
  [
    "虞美人",
    "刘辰翁",
    "魏家品是君王后。\n岂比昭容袖。\n风吹满院绣囊香。\n谁赐大师师号、退昭阳。\n飞霞一落无根蒂。\n空坠重华泪。\n离披正午盛时休。\n闲为思王重赋、洛神愁。"
  ],
  [
    "虞美人",
    "刘辰翁",
    "犹疑绿萼花微甚。\n难与青莲并。\n青莲朵朵是天人。\n又向天人想见、洛阳春。\n多情素质尘生步。\n况被潘妃污。\n此花仍是□微赪。\n却似娇波波外、两眉青。"
  ],
  [
    "虞美人",
    "刘辰翁",
    "楼台烟雨朱门悄。\n乔木芳云杪。\n半窗天晓又闻莺。\n比似当年春尽、最关情。\n客中自被啼鹃恼。\n况落春归道。\n满怀憔悴有谁知。\n犹记涌金门外、送人时。"
  ],
  [
    "虞美人",
    "刘辰翁",
    "黄柑擘破传春雾。\n新酒如清露。\n城中也是几分灯。\n自爱城山堂上、两三星。\n枝头未便风和雨。\n寂寞无歌舞。\n天公肯放上元晴。\n自是六街三市、少人行。"
  ],
  [
    "虞美人",
    "刘辰翁",
    "徐家破镜昏如雾。\n半面人间露。\n等闲相约是看灯。\n谁料人间天上、似流星。\n朱门帘影深深雨。\n憔悴新人舞。\n天涯海角赏新晴。\n惟有桥边卖镜、是闲行。"
  ],
  [
    "虞美人",
    "刘辰翁",
    "黄帘绿幕窗垂雾。\n表立如承露。\n夕郎偷看御街灯。\n归奔河边残点、乱如星。\n开园蒋李游春雨。\n蛱蝶穿人舞。\n如今烟草锁春晴。\n并与苏堤葛岭、不堪行。"
  ],
  [
    "虞美人",
    "刘辰翁",
    "红乾色无光霁。\n须是鲜鲜翠。\nけ然一点系裙腰。\n不著人间金屋、恐难销。\n英英肯似焉支贵。\n漫脱红霞帔。\n落时且勿尘泥。\n留向天台洞口、泛吾诗。"
  ],
  [
    "虞美人",
    "刘辰翁",
    "湿云待向三更吐。\n更是沉沉雨。\n眼前儿女意堪怜。\n不说明朝後日、说明年。\n当年知道晴三鼓。\n便似佳期误。\n笑他拜月不曾圆。\n只是今朝北望、也凄然。"
  ],
  [
    "虞美人",
    "刘辰翁",
    "梅梢腊尽春归了。\n毕竟春寒少。\n乱山残烛雪和风。\n犹胜阴山海上、窖群中。\n年光老去才情在。\n惟有华风改。\n醉中幸自不曾愁。\n谁唱春花秋叶、泪偷流。"
  ],
  [
    "虞美人",
    "刘辰翁",
    "情知是梦无凭了。\n好梦依然少。\n单于吹尽五更风。\n谁见梅花如泪、不言中。\n儿童问我今何在。\n烟雨楼台改。\n江山画出古今愁。\n人与落花何处、水空流。"
  ],
  [
    "虞美人",
    "刘辰翁",
    "轻衫倚望春晴稳。\n雨压青梅损。\n皱绡池影泛红蔫。\n看取断云来去、似炉烟。\n愁春来暮仍愁暮。\n受却寒无数。\n年来无地卖花栽。\n向道明年花信、莫须来。"
  ],
  [
    "虞美人",
    "刘辰翁",
    "娟娟二八清明了。\n犹说淮阳早。\n钱欧陆谱遍花光。\n红到寿阳、也不说淮阳。\n此花地望元非薄。\n回首伤流落。\n洛阳闲岁断春风。\n怎不当时道是、洛阳红。"
  ],
  [
    "虞美人",
    "刘辰翁",
    "秋阴团扇如人老。\n渐近中秋好。\n新凉远忆小楼边。\n自在一窗明月、傍人眠。\n多情谁到星河晓。\n只道圆时少。\n他年几处与君看。\n长是成愁成恨、不成欢。"
  ],
  [
    "恋绣衾",
    "刘辰翁",
    "胭脂不涴紫玉箫。\n认宫中、银字未销。\n但凤去、台空古，比落花、无第二朝。\n天涯流落哀声在，听乌乌、不似内娇。\n漫身似、商人妇，泣孤舟、长夜寂寥。"
  ],
  [
    "恋绣衾",
    "刘辰翁",
    "困如宿酒犹未销。\n满华堂、羞见目招。\n忽折向、西邻去，教旁人、看上马娇。\n肉色似花难可得，但花如、肉色妖娆。\n谁说汉宫飞燕，到而今、犹带脸潮。"
  ],
  [
    "恋绣衾",
    "刘辰翁",
    "当年三五舞太平。\n醉归来、花影满庭。\n办永夜、重开宴，笑姑苏、万眼未明。\n而今绕市歌儿马，客黄昏、细雨满城。\n十年事、去如水，想家人、村庙看灯。"
  ],
  [
    "忆江南",
    "刘辰翁",
    "花几许，已报八分催。\n却问主人何处去，且容老子个中来。\n花外主人回。\n年时客，如今安在哉。\n正喜锦宫城烂漫，忽惊花鸟使摧颓。\n世事只添杯。"
  ],
  [
    "梅花引",
    "刘辰翁",
    "酒熟未。\n梅开未。\n去年迟待重来醉。\n笑当筵。\n舞当筵。\n惟有今年。\n八十是开年。\n参差野袂成归鹤。\n石鼎未开容剥啄。\n岁开尊。\n岁添孙。\n孙又开尊。\n福曜萃高门。"
  ],
  [
    "蝶恋花",
    "刘辰翁",
    "过雨新荷生水气。\n高影参差，无谓思量睡。\n梦里不知轻别意。\n醒来竟是谁先起。\n去路夕阳芳草际。\n不论阑干，处处情怀似。\n记得分明羞掷蕊。\n自知不是天仙子。"
  ],
  [
    "蝶恋花",
    "刘辰翁",
    "八九十翁嬉入市。\n把菊簪萸，共说新篘美。\n何以祝公千百岁。\n寿潭自酌花间水。\n白鹭沉沉飞复起。\n杜老江头，不恨秋风里。\n欲种蟠根天上李。\n三千年看青青子。"
  ],
  [
    "法驾导引",
    "刘辰翁",
    "棠阴日，棠阴日，清美近花朝。\n共喜治中持福笔，春当霄汉布宽条。\n兰蕙雪初销。\n和气满，和气满，生意到渔樵。\n清彻已倾螺子水，黑头宜著侍中貂。\n天马拟归朝。"
  ],
  [
    "法驾导引",
    "刘辰翁",
    "蟠桃熟，蟠桃熟，一熟一千年。\n比似相公正年少，朱颜绿鬓锦蝉连。\n肉色更光鲜。\n西江好，西江好，春雨碧黏天。\n见说内家消息近，佳人拜舞寿觞前。\n扶醉起金鞭。"
  ],
  [
    "法驾导引",
    "刘辰翁",
    "儿童喜，儿童喜，献寿摘仙桃。\n篁峒鸣狐成鬼火，花村买犊卖蛮刀。\n惟有使君劳。\n燕山桂，燕山桂，犹带窦家香。\n月殿一枝金粟满，囊中玉屑捣成霜。\n和露入霞觞。"
  ],
  [
    "法驾导引",
    "刘辰翁",
    "金茎露，金茎露，绝胜九霞觞。\n碎菊花如玉屑，满盘和月咽风香。\n不老是丹方。\n六十七，六十七，七岁见端平。\n记得是秋除目好，近年大路到南京。\n楚制起诸生。"
  ],
  [
    "法驾导引",
    "刘辰翁",
    "春小小，春小小，梅见著些些。\n未必神仙无白发，依然林下有黄花。\n潭影浸流霞。\n冬十十，冬十十，亥字雁斜斜。\n不用瑶池偷碧实，不须句漏博丹砂。\n阴德遍人家。"
  ],
  [
    "法驾导引",
    "刘辰翁",
    "臣尚少，臣尚少，少似此翁些。\n点半点斑今似雪，飞来飞去自如花。\n醉眼看红霞。\n人间事，人间事，倒杖柱颐斜。\n冷冷清清冰下水，吞吞忍忍饭中砂。\n选到老人家。"
  ],
  [
    "法驾导引",
    "刘辰翁",
    "天正子，天正子，亥正较差些。\n床下玉灵头戴九，手中铜叶锦添花。\n乞汝作飞霞。\n辽东鹤，辽东鹤，无语鹤头斜。\n尘土不知灰变缟，周遭会见顶成砂。\n城郭待还家。"
  ],
  [
    "法驾导引",
    "刘辰翁",
    "盘之水，盘之水，清可濯吾缨。\n我与盘山疏一月，黄花满意绕荒城。\n怀抱向谁倾。\n十之十，十之十，十十到千龄。\n我与盘山同一月，不占甲子後先晴。\n携手看升平。"
  ],
  [
    "法驾导引",
    "刘辰翁",
    "东风雨，东风雨，河汉洗蓬莱。\n只见丹山高万丈，不知古驿路傍埃。\n到海几时回。\n二月八，二月八，长见醉桃腮。\n天上玉堂怀旧草，面对金鼎又无梅。\n除是老翁来。"
  ],
  [
    "法驾导引",
    "刘辰翁",
    "五月五，五月五，细雨绿菖蒲。\n早是高花开九节，花堪结子节堪扶。\n持此揆□初。\n长命缕，长命缕，儿女漫区区。\n何似屏星南极里，清如寒露在冰壶。\n一府号仙儒。"
  ],
  [
    "谒金门",
    "刘辰翁",
    "风又雨。\n春事自无多许。\n欲待柳花团作絮。\n柳花冰未吐。\n翠袖不禁春误。\n沈却绿烟红雾。\n将谓花寒留得住，一晴春又暮。"
  ],
  [
    "临江仙",
    "刘辰翁",
    "过眼纷纷遥集，来归往往羝儿。\n草间塞口裤间啼。\n提携都不是，何似未生时。\n城上胡笳自怨，楼头画角休吹。\n谁人不动故乡思。\n江南秋尚可，塞外草先衰。"
  ],
  [
    "失调名",
    "吴蒙庵",
    "忽忽早睡。"
  ],
  [
    "醉太平",
    "颜奎",
    "茶边水经。\n琴边鹤经。\n小窗甲子初晴。\n报梅花小春。\n小冠晋人。\n小车洛人。\n醉扶儿子门生。\n指黄河解清。"
  ],
  [
    "清平乐",
    "颜奎",
    "留君少住。\n且待晴时去。\n夜深水鹤云间语。\n明日棠梨花雨。\n尊前不尽馀情。\n都上鸣弦细声。\n二十四番风後，绿阴芳草长亭。"
  ],
  [
    "归平遥・归国遥",
    "颜奎",
    "春□□拂拂。\n檐花双燕入。\n少年湖上风日。\n问天何处觅。\n湖山画屏晴碧。\n梦华知夙昔。\n东风忘了前迹。\n上青芜半壁。"
  ],
  [
    "浣溪沙",
    "颜奎",
    "梦泊游丝画影移。\n水沈香宛紫烟微。\n玉笙才过画楼西。\n天上人间花事苦，镜中翠压四山低。\n又成春过据莺啼。"
  ],
  [
    "菩萨蛮",
    "颜奎",
    "燕姬越女初相见。\n鬓云翻覆随风转。\n日日转如云。\n朝朝白发新。\n江南古佳丽。\n只绾年时髻，信手绾将成。\n从来懒学人。"
  ],
  [
    "忆秦娥",
    "颜奎",
    "水云幽。\n怕黄霜竹生新愁。\n生新愁。\n如今何处，倚月明楼。\n龙吟杳杳天悠悠。\n腾蛟起舞鸣箜篌。\n鸣箜篌。\n听吹短气，江上无秋。"
  ],
  [
    "风入松",
    "尹济翁",
    "曾闻几度说京华。\n愁压帽檐斜。\n朝衣熨贴天香在，如今但、弹指兰阇。\n不是柴桑心远，等闲过了元嘉。\n长生休说枣如瓜。\n壶日自无涯。\n河倾南纪明奎璧，长教见、寿气成霞。\n但得重携溪上，年年人共梅花。"
  ],
  [
    "诉衷情",
    "郑楷",
    "酒旗摇曳柳花天。\n莺语软於绵。\n碎绿未盈芳沼，倒影蘸秋千。\n奁玉燕，套金蝉。\n负华年。\n试问归期，是酴醾后，是牡丹前。"
  ],
  [
    "谒金门",
    "赵淇",
    "吟望直。\n春在阑干咫尺。\n山插玉壶花倒立。\n雪明天混碧。\n晓露丝丝琼滴。\n虚揭一帘云湿。\n犹有残梅黄半壁。\n香随流水急。"
  ],
  [
    "浣溪纱・浣溪沙",
    "张磐",
    "习习轻风破海棠。\n秋千移影上回廊。\n昼长蝴蝶为谁忙。\n度柳早莺分暖绿，过花小燕带春香。\n满庭芳草又斜阳。"
  ],
  [
    "唐多令",
    "张林",
    "金勒鞚花骢。\n故山云雾中。\n翠苹洲、先有西风。\n可惜嫩凉时枕簟，都付与、旧山翁。\n双翠合眉峰。\n泪华分脸红。\n向尊前、何太匆匆。\n才是别离情便苦，都莫问、淡和浓。"
  ],
  [
    "柳梢青",
    "张林",
    "白玉枝头，忽看蓓蕾，金粟珠垂。\n半颗安榴，一枝秾杏，五色蔷薇。\n何须羯鼓声催。\n银釭里、春工四时。\n却笑灯蛾，学他蝴蝶，照影频飞。"
  ],
  [
    "江城子",
    "曹良史",
    "夜香烧了夜寒生。\n掩银屏。\n理银筝。\n一曲春风，都是断肠声。\n杜宇欲啼杨柳外，愁似海，思如云。\n背灯暗卸乳鹅裙。\n酒初酲。\n梦初醒。\n兰炷香篝，谁为暖罗衾。\n二十四帘人悄悄，花影碎，月痕深。"
  ],
  [
    "柳梢青",
    "赵与仁",
    "露冷仙梯。\n霓裳散舞，记取人归。\n月度层霄，雨连深夜，谁管花飞。\n金铺满地苔衣。\n似一片、斜阳未移。\n生怕清香，又随凉信，吹过东篱。"
  ],
  [
    "相思引",
    "赵与仁",
    "冰箔纱帘小院清。\n晴尘不动地花平。\n昨宵风雨，凉到木樨屏。\n香月照妆秋粉薄，水云飞佩藕丝轻。\n好天良夜，闲理玉靴笙。"
  ],
  [
    "西江月",
    "赵与仁",
    "夜半河痕依约，雨馀天气冥蒙。\n起行微月遍池东。\n水影浮花、花影动帘栊。\n量减难追醉白，恨长莫尽题红。\n雁声能到画楼中。\n也要玉人、知道有秋风。"
  ],
  [
    "清平乐",
    "赵与仁",
    "柳丝摇露。\n不绾兰舟住。\n人宿溪桥知那处。\n一夜风声千树。\n晓楼望断天涯。\n过鸿影落寒沙。\n可惜些儿秋意，等闲过了黄花。"
  ],
  [
    "好事近",
    "赵与仁",
    "春色醉酴醾，昼永篆烟初绝。\n临水杨花千树，尽一时飞雪。\n穿帘度竹弄轻盈，东风老犹劣。\n睡起凭栏无绪，听几声啼鴂。"
  ],
  [
    "乌夜啼",
    "陈逢辰",
    "月痕未到朱扉。\n送郎时。\n暗里一汪儿泪、没人知。\n不住。\n收不聚。\n被风吹。\n吹作一天愁雨、损花枝。"
  ],
  [
    "西江月",
    "陈逢辰",
    "杨柳雪融滞雨，酴醾玉软欺风。\n飞英簌簌扣调栊。\n残蝶归来粉重。\n罨画扇题尘掩，绣花纱带寒笼。\n送春先自费啼红。\n更结疏云秋梦。"
  ],
  [
    "菩萨蛮",
    "史介翁",
    "柳丝轻扬黄金缕。\n织成一片沙窗雨。\n斗合做春愁。\n困慵熏玉篝。\n暮寒罗袖薄。\n社雨催花落。\n先自为诗忙。\n蔷薇一阵香。"
  ],
  [
    "谒金门",
    "何光大",
    "天似水。\n池上藕花风起。\n隔岸垂杨青到地。\n乱萤飞又止。\n露湿玉阑闲倚。\n人静自生凉意。\n泛碧沈朱供晚醉。\n月斜才去睡。"
  ],
  [
    "点绛唇",
    "王茂孙",
    "折断烟痕，翠蓬初离鸳鸯浦。\n玉纤相妒。\n翻被专房误。\n乍脱青衣，犹著轻罗护。\n多情处。\n芳心一缕。\n都为相思苦。"
  ],
  [
    "市桥柳",
    "蜀中妓",
    "欲寄意、浑无所有。\n折尽市桥官柳。\n看君著上征衫，又相将，放船楚江口。\n後会不知何日又。\n是男儿、休要镇长相守。\n苟富贵、无相忘，若相忘，有如此酒。"
  ],
  [
    "小重山",
    "周容",
    "谢了梅花恨不禁。\n小楼羞独倚，暮云平。\n夕阳微放柳梢明。\n东风冷，眉岫翠寒生。\n无限远山青。\n重重遮不断，旧离情。\n伤春还上去年心。\n怎禁得，时节又烧灯。"
  ],
  [
    "失调名",
    "周密",
    "（前缺）商，西风只在垂杨外。"
  ],
  [
    "浪淘沙",
    "周密",
    "新雨洗晴空。\n碧浅眉峰。\n翠楼西畔画桥东。\n柳线嫩黄才半染，眼眼东风。\n绣户掩芙蓉。\n帐减香筒。\n远烟轻霭弄春容。\n雁雁又归莺未到，谁寄愁红。"
  ],
  [
    "浣溪沙",
    "周密",
    "几点红香入玉壶。\n几枝红影上金铺。\n昼长人困斗樗蒱。\n花径日迟蜂课蜜，杏梁风软燕调雏。\n荼䕷开了有春无。"
  ],
  [
    "浣溪沙",
    "周密",
    "波影摇花碎锦铺。\n竹风清泛玉扶疏。\n画屏纹枕小纱幮。\n合色麝囊分翠绣，夹罗萤扇缕金书。\n十分凉意淡妆梳。"
  ],
  [
    "浣溪沙",
    "周密",
    "浅色初栽试暖衣。\n画帘斜日看花飞。\n柳摇蛾绿妒春眉。\n象局懒拈双陆子，宝弦愁按十三徽。\n试凭新燕问归期。"
  ],
  [
    "桃源忆故人",
    "周密",
    "流苏静掩罗屏小。\n春梦苦无分晓。\n一缕旧情谁表。\n暗逐馀响袅。\n相思谩寄流红杳。\n人瘦花枝多少。\n郎马未归春老。\n空怨王孙草。"
  ],
  [
    "糖多令・唐多令",
    "周密",
    "丝雨织莺梭。\n浮钱点细荷。\n燕风轻、庭宇正清和。\n苔面唾茸堆绣径，春去也、奈春何。\n宫柳老青娥。\n题红隔翠波。\n扇鸾孤、尘暗合欢罗。\n门外绿阴深似海，应未比、旧愁多。"
  ],
  [
    "西江月",
    "周密",
    "波影暖浮玉，柳阴深锁金铺。\n湘桃花褪燕调雏。\n又是一番春暮。\n碧柱情深凤怨，云屏梦浅莺呼。\n绣窗人倦冷熏垆。\n帘影摇花亭午。"
  ],
  [
    "菩萨蛮",
    "周密",
    "霜风渐入龙香被。\n夜寒微涩宫壶水。\n滴滴是愁声。\n声声滴到明。\n梦魂随雁去。\n飞到颦眉处。\n雁已过西楼。\n又还和梦愁。"
  ],
  [
    "鹧鸪天",
    "周密",
    "燕子时时度翠帘。\n柳寒犹未褪香绵。\n落花门巷家家雨，新火楼台处处烟。\n情默默，恨恹恹。\n东风吹动画秋千。\n拆桐开尽莺声老，无奈春何只醉眠。"
  ],
  [
    "夜行船",
    "周密",
    "蛩老无声深夜静。\n新霜桀、一帘灯影。\n妒梦鸿高，烘愁月浅，萦乱恨丝难整。\n笙字娇娥谁为靓。\n香襟冷、怕看妆印。\n绣阁藏春，海棠偷暖，还似去年风景。"
  ],
  [
    "杏花天",
    "周密",
    "瑞云盘翠侵妆额。\n眉柳嫩、不禁愁积。\n返魂谁染东风笔。\n写出郢中春色。\n人去後、垂杨自碧。\n歌舞梦、欲寻无迹。\n愁随两桨江南北。\n日暮石城风急。"
  ],
  [
    "杏花天",
    "周密",
    "汉宫乍出慵梳掠。\n关月冷、玉沙飞幕。\n龙香拨重春葱弱。\n一曲哀弦谩托。\n君恩厚、空怜命薄。\n青冢远、几番花落。\n丹青自是难描摸。\n不是当时画错。"
  ],
  [
    "南楼令・唐多令",
    "周密",
    "桂影满空庭。\n愁更廿五声。\n一声声、都是消凝。\n新雁旧蛩相应和。\n禁不过、冷清清。\n酒与梦俱醒。\n病因愁做成。\n展红绡、犹有馀馨。\n暗想芙蓉城下路，花可可、雾冥冥。"
  ],
  [
    "南楼令・唐多令",
    "周密",
    "沈听西风。\n蛩阶月正中。\n弄秋声、金井孤桐。\n闲省十年吴下路，船几度、系江枫。\n辇路又迎逢。\n秋如归兴浓。\n叹淹留、还见新冬。\n湖外霜林秋似锦，一片片、忍题红。"
  ],
  [
    "点绛唇",
    "周密",
    "雪霁寒轻，兴来载酒移吟艇。\n玉田千顷。\n桥外诗情迥。\n重到孤山，往事何愁醒。\n东风紧。\n水边疏影。\n谁念梅花冷。"
  ],
  [
    "恋绣衾",
    "周密",
    "粉黄衣薄沾麝尘。\n作南华、春梦乍醒。\n活计一生花里，恨晓房、香露正深。\n芳蹊有恨时时见，趁游丝、高下弄晴。\n生怕被春归了，赶飞红、穿度柳阴。"
  ],
  [
    "江城子",
    "周密",
    "玉肌多病怯残春。\n瘦棱棱。\n睡腾腾。\n清楚衣裳，不受一尘侵。\n香冷翠屏春意靓，明月淡、晓风轻。\n楼中燕子梦中云。\n似多情。\n似无情。\n酒醒歌阑，谁为唤真真。\n尽日琐窗人不到，莺意懒，蝶愁深。"
  ],
  [
    "谒金门",
    "周密",
    "花不定。\n燕尾翦开红影。\n几点露香蜂赶趁。\n日迟帘幕静。\n试把翠蛾轻晕。\n愁满宝台鸾镜。\n屈指一春将次尽。\n归期犹未稳。"
  ],
  [
    "眼儿媚",
    "周密",
    "飞丝半湿惹归云。\n愁里又闻莺。\n淡月秋千，落花庭院，几度黄昏。\n十年一梦扬州路，空有少年心。\n不分不晓，恹恹默默，一段伤春。"
  ],
  [
    "好事近",
    "周密",
    "秋水浸芙蓉，清晓绮窗临镜。\n柳弱不胜愁重，染兰膏微沁。\n下阶笑折紫玫瑰，蜂蝶扑云鬓。\n回首见郎羞走，绣裙微褪。"
  ],
  [
    "倚风娇近",
    "周密",
    "云叶千重，麝尘轻染金缕。\n弄娇风软、霞绡舞。\n花国选倾城，暖玉倚银屏，绰约娉婷，浅素宫黄争妩。\n生怕春知，金屋藏娇深处。\n蜂蝶寻芳无据。\n醉眼迷花映红雾。\n修花谱。\n翠毫夜湿天香露。"
  ],
  [
    "浪淘沙",
    "周密",
    "芳草碧茸茸。\n染恨无穷。\n一春心事雨声中。\n窄索宫罗寒尚峭，闲倚熏笼。\n犹记粉阑东。\n同醉香丛。\n金鞍何处骤骅骢。\n袅袅绿窗残梦断，红杏东风。"
  ],
  [
    "浣溪沙",
    "周密",
    "不下珠帘怕燕瞋。\n旋移芳槛引流莺。\n春光却早又中分。\n杏火无烟然绿暗，梨云如雪冷清明。\n冶游天气冶游心。"
  ],
  [
    "浣溪沙",
    "周密",
    "丝雨笼烟织晚晴。\n睡馀春酒未全醒。\n翠钿轻脱隐香痕。\n生怕柳绵萦舞蝶，戏抛梅弹打啼莺。\n最难消遣是残春。"
  ],
  [
    "风入松",
    "周密",
    "柳梢烟软已璁珑。\n娇眼试东风。\n情思又逐青丝乱，剩寒轻、犹恋芳栊。\n笋玉新栽早燕，杏钿时引晴蜂。\n当时兰柱系花骢。\n人在小楼东。\n莺娇戏索迎春句，爱露笺、新染香红。\n未信闲情便懒，探花拚醉琼锺。"
  ],
  [
    "浪淘沙",
    "周密",
    "柳色淡如秋。\n蝶懒莺羞。\n十分春事九分休。\n开尽楝花寒尚在，怕上帘钩。\n京洛少年游。\n谁念淹留。\n东风吹雨过西楼。\n残梦宿酲相合就，一段新愁。"
  ],
  [
    "鹧鸪天",
    "周密",
    "相傍清明晴便悭。\n闭门空自惜花残。\n海棠半坼难禁雨，燕子初归不耐寒。\n金鸭冷，锦鹓闲。\n银缸空照小屏山。\n翠罗袖薄东风峭，独倚西楼第几阑。"
  ],
  [
    "夜行船",
    "周密",
    "寒菊敧风栖小蝶。\n帘栊静、半规凉月。\n梦不分明，恨无凭据，肠断锦笺盈箧。\n哀角吹霜寒正怯。\n倚瑶筝、暗愁谁说。\n宝兽频添，玉虫时翦，长记旧家时节。"
  ],
  [
    "清平乐",
    "周密",
    "吹梅声噎。\n帘卷初弦月。\n一寸春霏消蕙雪。\n愁染垂杨带结。\n画桥平接金沙。\n软红浅隔儿家。\n燕子未归门掩，晚妆空对菱花。"
  ],
  [
    "清平乐",
    "周密",
    "晚莺桥噎。\n庭户溶溶月。\n一树湘桃飞茜雪。\n红豆相思渐结。\n看看芳草平沙。\n游鞯犹未归家。\n自是萧郎飘荡，错教人恨杨花。"
  ],
  [
    "风入松",
    "周密",
    "枇杷花老洞云深。\n流水泠泠。\n蓝田谁种玲珑玉，土华寒、晕碧云根。\n佳兴秋英春草，好音夜鹤朝禽。\n闲听天籁静看云。\n心境俱清。\n好风不负幽人意，送良宵、一枕松声。\n四友江湖泉石，二并钟鼎山林。"
  ],
  [
    "凤栖梧・蝶恋花",
    "周密",
    "竹窈花深连别墅。\n曲曲回廊，小小闲庭宇。\n忽地香来无觅处。\n杖藜闲趁游蜂去。\n老桂悬秋森玉树。\n涧底孤芳，苒苒吹诗句。\n一掬幽情知几许。\n钩帘半亩藤花雨。"
  ],
  [
    "少年游",
    "周密",
    "松风兰露滴崖阴。\n瑶草入帘青。\n玉凤惊飞，翠蛟时舞，喷薄溅春云。\n冰壶不受人间暑，幽碧哢珍禽。\n花外琴台，竹边棋墅，处处是闲情。"
  ],
  [
    "西江月",
    "周密",
    "花气半侵云阁，柳阴近隔春城。\n画阑明月按瑶筝。\n醉倚满身芳影。\n翠格素虬晴雪，锦笼紫凤香云。\n东风吹玉满闲庭。\n二十四帘春靓。"
  ],
  [
    "清平乐",
    "周密",
    "诗情画意。\n只在阑干外。\n雨露天低生爽气。\n一片吴山越水。\n宫烟醉柳春晴。\n海风洗月秋明。\n唤取九霞飞佩，夜凉跨鹤吹笙。"
  ],
  [
    "朝中措",
    "周密",
    "桐阴薇影小阑干。\n昼永琐窗闲。\n当日清谭赌墅，风流犹记东山。\n犀奁象局，惊回槐梦，飞雹生寒。\n自有仙机活著，未应袖手旁观。"
  ],
  [
    "闻鹊喜",
    "周密",
    "天水碧。\n染就一江秋色。\n鳌戴雪山龙起蛰。\n快风吹海立。\n数点烟鬟青滴。\n一杼霞绡红湿。\n白鸟明边帆影直。\n隔江闻夜笛。"
  ],
  [
    "浣溪沙",
    "周密",
    "竹色苔香小院深。\n蒲团茶鼎掩山扃。\n松风吹尽世间尘。\n静养金芽文武火，时调玉轸短长清。\n石床闲卧看秋云。"
  ],
  [
    "吴山青・长相思",
    "周密",
    "山青青。\n水泠泠。\n养得风烟数亩成。\n乾坤一草亭。\n云无心。\n竹无心。\n我亦无心似竹云。\n岁寒同此盟。"
  ],
  [
    "长相思",
    "周密",
    "灯辉辉。\n月微微。\n帐暖香深春漏迟。\n梦回闻子规。\n欲成诗。\n未成诗。\n生怕春归春又归。\n花飞花未飞。"
  ],
  [
    "清平乐",
    "周密",
    "小桥萦绿。\n密翠藏吟屋。\n千顷风烟森万玉。\n依约辋川韦曲。\n临流照影何人。\n悠然倚仗看云。\n柳色翠迷山色，泉声清和蝉声。"
  ],
  [
    "清平乐",
    "周密",
    "锦城春晓。\n苑陌芳菲早。\n可是杜陵人未老。\n日日酒迷花恼。\n归鞯困倚芳酲。\n醒来还有新吟。\n人与杏花俱醉，春风一路闻莺。"
  ],
  [
    "清平乐",
    "周密",
    "静香真色。\n花与人争白。\n属玉双飞烟月夕。\n点波一奁秋碧。\n翠罗袖薄天寒。\n笛声何处关山。\n手拈一枝春色，东风怨入江南。"
  ],
  [
    "柳梢青",
    "周密",
    "约略春痕。\n吹香新句，照影清尊。\n洗尽时妆，效颦西子，不负东昏。\n金沙旧事休论。\n尽消得、东风返魂。\n一段真情，风前孤驿，雪後前村。"
  ],
  [
    "柳梢青",
    "周密",
    "万雪千霜。\n禁持不过，玉雪生光。\n水部清多，杜郎老去，空恼愁肠。\n天寒野屿空廊。\n静倚竹、无人自香。\n一笑相逢，江南江北，竹屋山窗。"
  ],
  [
    "柳梢青",
    "周密",
    "映水穿篱。\n新霜微月，小蕊疏枝。\n几许风流，一声龙竹，半幅鹅溪。\n江头怅望多时。\n欲待折、相思寄伊。\n真色真香，丹青难写，今古无诗。"
  ],
  [
    "柳梢青",
    "周密",
    "夜鹤惊飞。\n香浮翠藓，玉点冰枝。\n古意高风，幽人空谷，静女深帏。\n芳心自有天知。\n任醉舞、花边帽敧。\n最爱孤山，雪初晴後，月未残时。"
  ],
  [
    "南楼令・唐多令",
    "周密",
    "开了木芙蓉。\n一年秋已空。\n送新愁、千里孤鸿。\n摇落江蓠多少恨，吟不尽、楚云峰。\n往事夕阳红。\n故人江水东。\n翠衾寒、几夜霜浓。\n梦隔屏山飞不去，随夜鹊、绕疏桐。"
  ],
  [
    "南楼令・唐多令",
    "周密",
    "好梦不分明。\n楚云千万层。\n带围宽、愁损兰成。\n玉杵玄霜才咫尺，青羽信、便沈沈。\n水调夜楼清。\n清宵谁共听。\n砑笺红、空赋倾城。\n几度欲吟吟不就，可煞是、没心情。"
  ],
  [
    "谒金门",
    "周密",
    "芳事晚。\n数点杏钿香浅。\n恻恻轻寒风翦翦。\n锦屏春梦远。\n稚柳拖烟娇软。\n花影暗藏深院。\n初试轻衫并画扇。\n牡丹红未展。"
  ],
  [
    "好事近",
    "周密",
    "轻翦楚台云，玉影半分秋月。\n一饷凄凉无语，对残花么蝶。\n碧天愁雁不成书，郎意似秋叶。\n闲展鸳绡残谱，卷泪花双叠。"
  ],
  [
    "西江月",
    "周密",
    "万壑千岩剡曲，朝南暮北樵中。\n江潭杨柳几东风。\n犹忆当年手种。\n鬓雪愁侵秋绿，容华酒借春红。\n非非是是总成空。\n金谷兰亭同梦。"
  ],
  [
    "杏花天",
    "周密",
    "金池琼苑曾经醉。\n是多少、红情绿意。\n东风一枕游仙睡。\n换却莺花人世。\n渐暮色、鹃声四起。\n正愁满、香沟御水。\n一色柳烟三十里。\n为问春归那里。"
  ],
  [
    "四字令・醉太平",
    "周密",
    "残月半篱。\n残雪半枝。\n孤吟自款柴扉。\n听猿啼鸟啼。\n人归未归。\n无诗有诗。\n水边伫立多时。\n问梅花便知。"
  ],
  [
    "醉落魄・一斛珠",
    "周密",
    "寒侵径叶。\n雁风击碎珊瑚屑。\n砚凉闲试霜晴帖。\n颂菊骚兰，秋事正奇绝。\n故人又作江西别。\n书楼虚度中秋节。\n碧阑倚遍愁谁说。\n愁是新愁，月是旧时月。"
  ],
  [
    "踏莎行",
    "周密",
    "结客千金，醉春双玉。\n旧游宫柳藏仙屋。\n白头吟老茂陵西，清平梦远沈香北。\n玉笛天津，锦囊昌谷。\n春红转眼成秋绿。\n重翻花外侍儿歌，休听酒边供奉曲。"
  ],
  [
    "四字令・醉太平",
    "周密",
    "眉消睡黄。\n春凝泪妆。\n玉屏水暖微香。\n听蜂儿打窗。\n筝尘半妆。\n绡痕半方。\n愁心欲诉垂杨。\n奈飞红正忙。"
  ],
  [
    "西江月",
    "周密",
    "绿绮紫丝步障，红鸾彩凤仙城。\n谁将三十六陂春。\n换得两堤秋锦。\n眼缬醉迷朱碧，笔花俊赏丹青。\n斜阳展尽赵昌屏。\n羞死舞鸾妆镜。"
  ],
  [
    "江城子",
    "周密",
    "罗窗晓色透花明。\n瑶笙。\n按瑶筝。\n试讯东风，能有几分春。\n二十四阑凭玉暖，杨柳月，海棠阴。\n依依愁翠沁双颦。\n爱莺声。\n怕鹃声。\n人自多情，春去自无情。\n把酒问花花不语，花外梦，梦中云。"
  ],
  [
    "少年游",
    "周密",
    "帘消宝篆卷宫罗。\n蜂蝶扑飞梭。\n一样东风，燕梁莺院，那处春多。\n晓妆日日随香辇，多在牡丹坡。\n花深深处，柳阴阴处，一片笙歌。"
  ],
  [
    "好事近",
    "周密",
    "新雨洗花尘，扑扑小庭香湿。\n早是垂杨烟老，渐嫩黄城碧。\n晚帘都卷看青山，山外更山色。\n一色梨花新月，伴夜窗吹笛。"
  ],
  [
    "西江月",
    "周密",
    "情缕红丝冉冉，啼花碧袖荧荧。\n迷香双蝶下庭心。\n一行愔愔帘影。\n北里红红短梦，东风雁雁前尘。\n称消不过牡丹情。\n中半伤春酒病。"
  ],
  [
    "醉落魄・一斛珠",
    "周密",
    "忆忆忆忆。\n宫罗褶褶消金色。\n吹花有尽情无极。\n泪滴空帘，香润柳枝湿。\n春愁浩荡湘波窄。\n红兰梦绕江南北。\n燕莺都是东风客。\n移尽庭阴，风老杏花白。"
  ],
  [
    "朝中措",
    "周密",
    "彩绳朱乘驾涛云。\n亲见许飞琼。\n多定梅魂才返，香瘢半掐秋痕。\n枕函钗缕，熏篝芳焙，儿女心情。\n尚有第三花在，不妨留待凉生。"
  ],
  [
    "醉落魄・一斛珠",
    "周密",
    "馀寒正怯。\n金钗影卸东风揭。\n舞衣丝损愁千褶。\n一缕杨丝，犹是去年折。\n临窗拥髻愁难说。\n花庭一寸燕支雪。\n春花似旧心情别。\n待摘玫瑰，飞下粉黄蝶。"
  ],
  [
    "浣溪沙",
    "周密",
    "蚕已三眠柳二眠。\n双竿初起画秋千。\n莺栊风响十三弦。\n鱼素不传新信息，鸾胶难续旧因缘。\n薄情明月几番圆。"
  ],
  [
    "踏莎行",
    "周密",
    "远草情锺，孤花韵胜。\n一楼耸翠生秋暝。\n十年二十四桥春，转头明月箫声冷。\n赋药才高，题琼语俊。\n蒸香压酒芙蓉顶。\n景留人去怕思量，桂窗风露秋眠醒。"
  ],
  [
    "南乡子",
    "王奕",
    "搔首倚薰风。\n一幅画图尘土中。\n鹤怨猿惊人去也，潜龙。\n谁绞香车起蛰松。\n岁月去熙丰。\n世味人情自淡浓。\n春去春来墩不竞，匆匆。\n蜀水吴山血又红。"
  ],
  [
    "霜天晓角",
    "王奕",
    "天无四壁。\n底用量江尺。\n徒把乾坤分裂，谁与帝、扶民厄。\n几年樊圃缺。\n耳风腔转笛。\n此日双蛾空蹙，依然也，暮山碧。"
  ],
  [
    "南乡子",
    "王奕",
    "豪杰说中州。\n及此见题多景楼。\n曹石当年徒浪耳，悠悠。\n岁月滔滔江自流。\n风雪老兜鍪。\n不混关河事不休。\n浪舞桃花颠又蹶，嬴刘。\n莫与武陵仙客谋。"
  ],
  [
    "临江仙",
    "王奕",
    "二十四桥明月好，暮年方到扬州。\n鹤飞仙去总成休。\n襄阳风笛急，何事付悠悠。\n几阕平山堂上酒，夕阳还照边楼。\n不堪风景事回头。\n淮南新枣熟，应不说防秋。"
  ],
  [
    "婆罗门引",
    "王奕",
    "佳人鬓发，几回涂抹共蝉娟。\n又何止三千。\n拟待盈盈宝鉴，多少绮罗筵。\n恨妖蟆怪事，长夜中天。\n中河影圆。\n清泪落尊前。\n舞罢霓裳初服，肯为人妍。\n□□□□，算惟有、蕊宫天上仙。\n缑山鹤，亦欲蹁跹。"
  ],
  [
    "唐多令",
    "王奕",
    "直上倚天楼。\n怀哉古楚州。\n黄河水、依旧东流。\n千古兴亡多少事，分付与、白头鸥。\n祖逖与留侯。\n二公今在不。\n眉尖上、莫带星愁。\n笑拍危阑歌短阕，翁醉矣，且归休。"
  ],
  [
    "渔父词・渔父",
    "蒲寿",
    "万里长江一钓丝。\n萧萧蓬鬓任风吹。\n微雨过，片帆攲。\n青山浓淡更多奇。"
  ],
  [
    "渔父词・渔父",
    "蒲寿",
    "江渚春风澹荡时。\n斜阳芳草鹧鸪飞。\n莼菜滑，白鱼肥。\n浮家泛宅不曾归。"
  ],
  [
    "渔父词・渔父",
    "蒲寿",
    "烟浦回环几百湾。\n无人知此橛头船。\n风露冷，月娟娟。\n云间一过看飞仙。"
  ],
  [
    "渔父词・渔父",
    "蒲寿",
    "野缆闲移石笋江。\n旁人争看老眉庞。\n铺月席，展风窗。\n飞来何处白鸥双。"
  ],
  [
    "渔父词・渔父",
    "蒲寿",
    "葭荻横披众木东。\n浪花如雪晚来风。\n云母幌，水晶宫。\n莲花一叶白头翁。"
  ],
  [
    "渔父词・渔父",
    "蒲寿",
    "飘忽狂风一霎间。\n长鱼吹浪势如山。\n牢系缆，蓼花湾。\n白鸥沙上伴人闲。"
  ],
  [
    "渔父词・渔父",
    "蒲寿",
    "清晓朦胧古渡头。\n烟中人语橹声柔。\n云五色，蜃成楼。\n鸡鸣日出似罗浮。"
  ],
  [
    "渔父词・渔父",
    "蒲寿",
    "搔首推篷晓色新。\n雪花飘瞥大江滨。\n渔父醉，不收缗。\n白髭红颊玉为人。"
  ],
  [
    "渔父词・渔父",
    "蒲寿",
    "明月愁人夜未央。\n篷窗如画水浪浪。\n何处笛，起凄凉。\n梅花喷作一天霜。"
  ],
  [
    "渔父词・渔父",
    "蒲寿",
    "白首渔郎不解愁。\n长歌箕踞亦风流。\n江上事，寄蜉蝣。\n灵均那更恨悠悠。"
  ],
  [
    "渔父词・渔父",
    "蒲寿",
    "琉璃为地水精天。\n一叶渔舟浪满颠。\n风肃肃，露娟娟。\n家在芦花何处边。"
  ],
  [
    "渔父词・渔父",
    "蒲寿",
    "江上浪花飞洒天。\n拍阶鞺鞳屋如船。\n月不夜，水无边。\n何处笛声人未眠。"
  ],
  [
    "渔父词・渔父",
    "蒲寿",
    "远入茫茫无尽边。\n渔舟来往似行天。\n枕看，不成眠。\n谁识人间太乙仙。"
  ],
  [
    "渔父词・渔父",
    "蒲寿",
    "白水塘边白鹭飞。\n龙湫山下鲫鱼肥。\n雨笠，著云衣。\n玄真不见又空归。"
  ],
  [
    "渔父词・渔父",
    "蒲寿",
    "岩下无心云自飞。\n塘边足雨水初肥。\n龟曳尾，绿毛衣。\n荷盘无数尔安归。"
  ],
  [
    "乃词",
    "蒲寿",
    "白头翁。\n白头翁。\n江海为田鱼作粮。\n相逢只可唤刘四，不受人呼刘四郎。"
  ],
  [
    "喜迁莺",
    "吴龙翰",
    "微雨後，落花天。\n娇态病恹恹。\n怕人猜著是相思，成日不开帘。\n宝钗横，蝉鬓乱。\n院宇待人归尽。\n缓移莲步玉阑前。\n纤手掐花钿。"
  ],
  [
    "更漏子",
    "陈达叟",
    "妾倚门，君上马。\n残月晓星犹挂。\n眉黛敛，泪珠凝。\n别离多少情。\n翠翘横，云鬓乱。\n复入绮衾犹暖。\n人独自，枕成双。\n争教不断肠。"
  ],
  [
    "菩萨蛮",
    "陈达叟",
    "举头忽见衡阳雁。\n千声万字情何限。\n叵耐薄情夫。\n一行书也无。\n泣归香阁恨。\n和泪掩红粉。\n待雁却回时。\n也无书寄伊。"
  ],
  [
    "浪淘沙",
    "邓剡",
    "疏雨洗天晴。\n枕簟凉生。\n井梧一叶做秋声。\n谁念客身轻似叶，千里飘零。\n梦断古台城。\n月淡潮平。\n便须携酒访新亭。\n不见当时王谢宅，烟草青青。"
  ],
  [
    "唐多令",
    "邓剡",
    "雨过水明霞。\n潮回岸带沙。\n叶声寒、飞透窗纱。\n堪恨西风吹世换，更吹我、落天涯。\n寂寞古豪华。\n乌衣日又斜。\n说兴亡、燕入谁家。\n惟有南来无数雁，和明月、宿芦花。"
  ],
  [
    "霜天晓角",
    "邓剡",
    "蛮烟塞雪。\n天老梅花骨。\n还著锦衣游戏，清江上、管风月。\n木兰归海北。\n竹梧侵户碧。\n三十六峰苍玉，驾白鹿、友仙客。"
  ],
  [
    "促拍丑奴儿",
    "邓剡",
    "睡起怯春寒。\n海棠花、开未开间。\n莫言春色三分二，朱颜绿鬓，栽花种竹，谁似君闲。\n侯印旧家毡。\n早天边、飞诏催还。\n从今岁岁称觞处，人如玉雪，花如锦绣，福寿如山。"
  ],
  [
    "好事近",
    "邓剡",
    "桃脸破初寒，笑问刘郎前度。\n为说正元朝上，缥缈午桥午。\n百年方半日来多，且醉且吟去。\n须信剑南万首，胜侯封千户。"
  ],
  [
    "糖多令・唐多令",
    "王洧",
    "雁荡接台山。\n秋来最好看。\n寿星明、高现云端。\n八月初弦三日里，□二老、福人间。\n玉节近天颜。\n东西两路安。\n祝苍松、节劲根蟠。\n相汉元勋萧第一，留次位、著曹参。"
  ],
  [
    "南乡子",
    "汪梦斗",
    "西北有神州。\n曾倚斜阳江上楼。\n目断淮南山一抹，何由。\n载泪东风洒汴流。\n何事却狂游。\n直驾驴车度白沟。\n自古幽燕为绝塞，休愁。\n未是穷荒天尽头。"
  ],
  [
    "朝中措",
    "汪梦斗",
    "人言楼观似寥阳。\n巍倚太清傍。\n便有二京赋手，也须费力铺张。\n客窗梦断，星稀月澹，一枕凄凉。\n旧日春风汴水，□□多少垂杨。"
  ],
  [
    "人月圆",
    "汪梦斗",
    "寻常一样窗前月，人只看中秋。\n年年今夜，争寻诗酒，共上高楼。\n一奁明镜，能圆几度，白了人头。\n良辰美景，赏心乐事，输少年游。"
  ],
  [
    "踏莎行",
    "汪梦斗",
    "选得官归，黄埃满面。\n难於奏赋明光殿。\n秋帆落日渡淮来，三杯酒浊凭谁劝。\n旧日佳词，自吟一遍。\n绿袍不是嫦娥翦。\n红楼十里古扬州，无人为把珠帘卷。"
  ],
  [
    "临江仙",
    "彭元逊",
    "红袖乌丝失酒，金钗银烛销春。\n柳边桃下复清晨。\n帽风回马旋，扇雨拂花情。\n白帝空惊旧曲，阳关只梦行人。\n碧云何处认芳尘。\n紫荆花作荚，青杏核生仁。"
  ],
  [
    "临江仙",
    "彭元逊",
    "自结床头麈尾，角巾坐枕孤松。\n片云承日过山东。\n起听荷叶雨，行受芷花风。\n无客同羹莼菜，有人为剥莲蓬。\n东墙年少未从容。\n何因知我意，吹笛月明中。"
  ],
  [
    "瑞鹧鸪",
    "彭元逊",
    "背人西去一莺啼。\n拍手还惊百舌飞。\n浅雨微寒春有思，宿妆残酒欲时。\n浪起蒲茸暖，翡翠风来柳絮低。\n故遣苍头寻杏子，凭肩小语只心知。"
  ],
  [
    "瑞鹧鸪",
    "彭元逊",
    "东洲游伴寄兰苕。\n人日晴时不用招。\n微雨来看杨柳色，故人相遇浴龙桥。\n愁如春水年年长，老共东风日日消。\n几欲作笺无可寄，双鱼犹自等归潮。"
  ],
  [
    "蝶恋花",
    "彭元逊",
    "微雨烧香馀润气，新绿愔愔，乳燕相依睡。\n无复卷帘知客意，杨柳更欲因风起。\n旧梦苍茫云海际。\n强作欢娱，不觉当年似。\n曾笑浮花并浪蕊。\n如今更惜棠梨子。"
  ],
  [
    "蝶恋花",
    "彭元逊",
    "日晚游人酥粉。\n四雨亭前，面面看花坐。\n扇拂游蜂青杏堕。\n新红一路秋千过。\n帘外清歌帘底和。\n自理琵琶，不用笙簧佐。\n八摺香罗馀碧唾。\n路花点笔轻题破。"
  ],
  [
    "如梦令",
    "彭元逊",
    "今夜故人独宿。\n小雨梨花当屋。\n犹有未残枝，轻脆不堪人触。\n休触。\n休触。\n憔悴怕惊郎目。"
  ],
  [
    "菩萨蛮",
    "彭元逊",
    "玉蛇踯躅流光卷。\n连珠合沓帘波远。\n花动见鱼行。\n红裳眩欲倾。\n人来惊翡翠。\n小鸭惊还睡。\n两岸绿阴生。\n修廊时听莺。"
  ],
  [
    "谒金门",
    "彭元逊",
    "春一点。\n透得酥温玉软。\n唇晕睡花连袖染。\n嫣红惊绝艳。\n日暮飞红扑脸。\n翠被夜寒波飐。\n梦断锦茵成堕靥。\n宫廊微月转。"
  ],
  [
    "隔浦莲近・隔浦莲近拍",
    "彭元逊",
    "夜寒晴早人起。\n见柳知新翠。\n撼树试花意。\n两蜂狂救堕蕊。\n见著羞懒避。\n春都在，时节到愁地。\n屏间字。\n香痕半掏，误期一一曾记。\n朱弦谩锁，不会近番慵脆。\n强踏秋千似醉里。\n扶下，眼花跕跕飞坠。"
  ],
  [
    "生查子",
    "彭元逊",
    "痴多故恼人，妆晚翻嫌趣。\n只为眼波长，嗔笑娇难触。\n春心不肯深，春睡何曾足。\n莫待柳花飞，飞去无拘束。"
  ],
  [
    "卜算子",
    "黄右曹",
    "清晓听麻姑，来约西王母。\n共取蟠桃簇玉盘，来劝摩耶酒。\n王母问摩耶，此意还知否。\n只为曾生我佛来，更与千千寿。"
  ],
  [
    "踏莎行",
    "翁溪园",
    "荚飞双，桂分缺二。\n金风已肃深秋意。\n萱庭戏彩恰称觞，蕊宫仙子天台裔。\n鹤发童颜，龟龄福备。\n孩儿书额添三字。\n常将机训付儿孙，取青行拥潘舆侍。"
  ],
  [
    "夜行船",
    "倪君",
    "年少疏狂今已老。\n筵席散、杂剧打了。\n生向空来，死从空去，有何喜、有何烦恼。\n说与无常二鬼道。\n福亦不作，祸亦不造。\n地狱阎王，天堂玉帝，看你去、那里押到。"
  ],
  [
    "一翦梅",
    "杨佥判",
    "襄樊四载弄干戈。\n不见渔歌。\n不见樵歌。\n试问如今事若何。\n金也消磨。\n谷也消磨。\n拓枝不用舞婆娑。\n丑也能多。\n恶也能多。\n朱门日日买朱娥。\n军事如何。\n民事如何。"
  ],
  [
    "乌夜啼",
    "赵文",
    "院静槐阴似水，雨馀蝉语先秋。\n熟残梅子无人打，金弹满红沟。\n又送行人归去，谁怜倦客淹留。\n画船旗鼓江南岸，人倚夕阳楼。"
  ],
  [
    "阮郎归",
    "赵文",
    "冰肌玉骨淡裳衣。\n素云生翠枝。\n一生不晓谪仙诗。\n雪香应自知。\n微雨後，禁烟时。\n洗妆君莫迟。\n东风不解惜妍姿。\n吹成蝴蝶飞。"
  ],
  [
    "阮郎归",
    "赵文",
    "舞红一架欲生衣。\n残英辞旧枝。\n雨生自唱惜春词。\n行人应未知。\n新火後，薄罗时。\n君归何太迟。\n镜中失却少年姿。\n年随花共飞。"
  ],
  [
    "苏幕遮",
    "赵文",
    "绿秧平，烟树远，村落声喧，凫雁归来晚。\n自倚阑干舒困眼。\n一架葡萄，青得池塘满。\n饮先愁，吟又懒。\n几许闲情，百计难消遣。\n客落不如归梦短。\n何况啼鹃，怎不教肠断。"
  ],
  [
    "法驾导引",
    "赵文",
    "云漠漠，云漠漠，云拥紫皇家。\n岩上神仙无一事，幅巾临水看桃花。\n点点是丹砂。"
  ],
  [
    "法驾导引",
    "赵文",
    "山中好，山中好，长日养婴儿。\n午夜独行金阙路，晴窗自写绿章词。\n闲有鹤相随。"
  ],
  [
    "法驾导引",
    "赵文",
    "公度我，公度我，我是汉铜仙。\n惜我玉龙为觳觫，为公锄雨种芝田。\n留眼看千年。"
  ],
  [
    "临江仙",
    "赵文",
    "如此中山如此酒，何须更觅蓬瀛。\n江湖历□记平生。\n诗囊都束起，只好说丹经。\n家事付他儿辈，功名留待诸孙。\n维摩法喜鬓青青。\n日长深院里，时听读书声。"
  ],
  [
    "临江仙",
    "赵文",
    "恰好菊花前二日，寿星高照秋天。\n堂前王母鬓方玄。\n怀中娇凤小，已解祝公年。\n如此生涯如此屋，看看海亦成田。\n闲中多把酒杯传。\n长生无别诀，放下有神仙。"
  ],
  [
    "柳梢青",
    "赵功可",
    "一健如仙，东湖烟柳，坐拥吟翁。\n几许功名，百年身世，相见匆匆。\n别来三度秋风。\n怕看见、云间过鸿。\n酒醒灯寒，更残月落，吾美楼中。"
  ],
  [
    "柳梢青",
    "赵功可",
    "客里凄凉，桐花满地，杜宇深山。\n幸自君来，谁教春去，剪剪轻寒。\n愁怀无语相看。\n谩写入、徽弦自弹。\n小院黄昏，前村风雨，莫倚阑干。"
  ],
  [
    "蝶恋花",
    "汪宗臣",
    "年去年来来去早。\n怪底不来，庭院春光老。\n知过谁家翻别调。\n家家望断飞踪窅。\n千里潇湘烟渺渺。\n不记雕梁，旧日恩多少。\n匝近清明檐外叫。\n故巢犹在朱檐晓。"
  ],
  [
    "湘灵瑟",
    "刘埙",
    "酸风泠泠。\n哀笳吹数声。\n碎雨冥冥。\n泣瑶英。\n花心路，芙蓉城。\n相思几回魂惊。\n肠断坟草青。"
  ],
  [
    "醉思仙",
    "刘埙",
    "琼楼几间。\n瑶徽几弹。\n觅花声绕回阑。\n悄微闻佩环。\n帘栊昼闲。\n炉薰昼残。\n午风摇曳屏山。\n露裙红一班。"
  ],
  [
    "点绛唇",
    "刘埙",
    "风卷游云，梨云梦冷人何处。\n一溪烟雨。\n遮断垂杨路。\n恨入琴心，能写当时语。\n愁无绪。\n泪痕红蠹。\n犹带香如故。"
  ],
  [
    "浣溪沙",
    "刘埙",
    "已断因缘莫更寻。\n寻时烦恼不如心。\n从今休听世间音。\n鸾梦渐随秋水远，鹤情甘伴野云深。\n隔楼花月自阴阴。"
  ],
  [
    "菩萨蛮",
    "刘埙",
    "长亭望断来时路。\n楼台杳霭迷花雾。\n山雨隔窗声。\n思君魂梦惊。\n泪痕侵褥锦。\n闲却鸳鸯枕。\n有泪不须垂。\n金鞍明月归。"
  ],
  [
    "菩萨蛮",
    "刘埙",
    "故园青草依然绿。\n故宫废址空乔木。\n狐兔穴岩城。\n悠悠万感生。\n胡笳吹汉月。\n北语南人说。\n红紫闹东风。\n湖山一梦中。"
  ],
  [
    "谒金门",
    "刘埙",
    "云薄薄。\n人静黄梅院落。\n细数花期并柳约。\n新愁沾一握。\n梦醒从前多错。\n寄恨画檐灵鹊。\n明月欲西天寂寞。\n魂销连晓角。"
  ],
  [
    "谒金门",
    "刘埙",
    "花雾暖。\n红逗海棠开半。\n毡坐谈经春四换。\n今朝官正满。\n好上鳌坡虎观。\n好近御屏香案。\n休笑吾侬行色缓。\n待君来作伴。"
  ],
  [
    "谒金门",
    "刘埙",
    "眉月小。\n红烛画楼歌绕。\n唱到刘郎频笑道。\n古词今恰好。\n深夜银屏香袅。\n明日雕鞍尘杳。\n一饷春风容易晓。\n三生思不了。"
  ],
  [
    "谒金门",
    "刘埙",
    "春正媚。\n闲步武陵源里。\n千树霞蒸红散绮。\n一枝高插髻。\n飞过洞庭烟水。\n酩酊莫教花坠。\n铅鼎温温神谒帝。\n何曾真是醉。"
  ],
  [
    "清平乐",
    "刘埙",
    "铿金戛玉。\n弹就神仙曲。\n铁拨鹍弦清更熟。\n新腔浑胜俗。\n教坊尽道名师。\n声华都处俱知。\n指日内前宣唤，云韶独步丹墀。"
  ],
  [
    "太常引",
    "刘埙",
    "甘棠春色满南丰。\n春好处、在黉宫。\n宫柳映墙红。\n对墙柳、常思耐翁。\n文章太守，词华哲匠，人与易居东。\n攀恋计无从。\n判行省、重临旧封。"
  ],
  [
    "柳梢青",
    "刘埙",
    "青鸟西沈，彩鸾北去，月冷河桥。\n梦事荒凉，垂杨暗老，几度魂销。\n云边音信迢迢。\n把楚些、凭谁为招。\n万叠清愁，西风横笛，吹落寒潮。"
  ],
  [
    "恋绣衾",
    "刘埙",
    "轻风吹雾月满廊。\n芙蕖香、飘入隔窗。\n记旧月、闲庭院，擘碎红、蒙幂晓妆。\n如今两鬓秋凄恻，负凌波、万顷凄凉。\n花若惜、刘郎老，倩藕丝、牵住夕阳。"
  ],
  [
    "临江仙",
    "刘埙",
    "朔雪驱将残腊去，东风放出新晴。\n绣衣瑞彩照岩城。\n江天收宿霭，湖水动春声。\n要净狐嗥并鳝舞，未烦鹤怨猿惊。\n元龙老气正峥嵘。\n毫端肤寸润，野烧绿痕生。"
  ],
  [
    "太常引",
    "王清观",
    "邯郸梦里武陵溪。\n春色醉冥迷。\n花压帽檐欹，谩赢得、红尘满衣。\n青蛇飞起，黄龙喝住，才是酒醒时。\n和露饮刀圭。\n待月满、长空鹤归。"
  ],
  [
    "相思引",
    "汪元量",
    "晓拂菱花巧画眉。\n猩罗新翦作春衣。\n恐春归去，无处看花枝。\n已恨东风成去客，更教飞燕舞些时。\n惜花人醉，头上插花归。"
  ],
  [
    "长相思",
    "汪元量",
    "吴山深。\n越山深。\n空谷佳人金玉音。\n有谁知此心。\n夜沈沈。\n漏沈沈。\n闲却梅花一曲琴。\n月高松竹林。"
  ],
  [
    "传言玉女",
    "汪元量",
    "一片风流，今夕与谁同乐。\n月台花馆，慨尘埃漠漠。\n豪华荡尽，只有青山如洛。\n钱塘依旧，潮生潮落。\n万点灯光，羞照舞钿歌箔。\n玉梅消瘦，恨东皇命薄。\n昭君流泪，手拈琵琶弦索。\n离愁聊寄，画楼哀角。"
  ],
  [
    "好事近",
    "汪元量",
    "独倚浙江楼，满耳怨笳哀笛。\n犹有梨园声在，念那人天北。\n海棠憔悴怯春寒，风雨怎禁得。\n回首华清池畔，渺露芜烟荻。"
  ],
  [
    "望江南・忆江南",
    "汪元量",
    "官舍悄，坐到月西斜。\n永夜角声悲自语，客心愁破正思家。\n南北各天涯。\n肠断裂，搔首一长嗟。\n绮席象床寒玉枕，美人何处醉黄花。\n和泪拈琵琶。"
  ],
  [
    "卜算子",
    "汪元量",
    "我向河南来，伊向河西去。\n客里相逢只片时，无计留伊住。\n去住总由伊，莫把眉头聚。\n安得并州快剪刀，割断相思路。"
  ],
  [
    "一翦梅",
    "汪元量",
    "十年愁眼泪巴巴。\n今日思家。\n明日思家。\n一团燕月照窗纱。\n楼上胡笳。\n塞上胡笳。\n玉人劝我酌流霞。\n急拈琵琶。\n缓拈琵琶。\n一从别後各天涯。\n欲寄梅花。\n莫寄梅花。"
  ],
  [
    "惜分飞",
    "汪元量",
    "燕子留君君欲去。\n征马频嘶不住。\n握手空相觑。\n泪珠成缕。\n眉峰聚。\n恨入金徽孤凤语。\n愁得文君更苦。\n今夜西窗雨。\n断肠能赋。\n江南句。"
  ],
  [
    "唐多令",
    "汪元量",
    "莎草被长洲。\n吴江拍岸流。\n忆故家、西北高楼。\n十载客窗憔悴损，搔短鬓、独悲秋。\n人在塞边头。\n断鸿书寄不。\n记当年、一片闲愁。\n舞罢羽衣尘满面，谁伴我、广寒游。"
  ],
  [
    "鹧鸪天",
    "汪元量",
    "潋滟湖光绿正肥。\n苏堤十里柳丝垂。\n轻便燕子低低舞，小巧莺儿恰恰啼。\n花似锦，酒成池。\n对花对酒两相宜。\n水边莫话长安事，且请卿卿吃蛤蜊。"
  ],
  [
    "眼儿媚",
    "汪元量",
    "记得年时想荼䕷。\n蝴蝶满园飞。\n一双宝马，两行箫管，月下扶归。\n而今寂寞人何处，脉脉泪沾衣。\n空房独守，风穿帘子，雨隔窗儿。"
  ],
  [
    "忆王孙",
    "汪元量",
    "汉家宫阙动高秋。\n人自伤心水自流。\n今日晴明独上楼。\n恨悠悠。\n白尽梨园子弟头。"
  ],
  [
    "忆王孙",
    "汪元量",
    "吴王此地有楼台。\n风雨谁知长绿苔。\n半醉闲吟独自来。\n小徘徊。\n惟见江流去不回。"
  ],
  [
    "忆王孙",
    "汪元量",
    "长安不见使人愁。\n物换星移几度秋。\n一自佳人坠玉楼。\n莫淹留。\n远别秦城万里游。"
  ],
  [
    "忆王孙",
    "汪元量",
    "阵前金甲受降时。\n园客争偷御果枝。\n白发宫娃不解悲。\n理征衣。\n一片春帆带雨飞。"
  ],
  [
    "忆王孙",
    "汪元量",
    "鹧鸪飞上越王台。\n烧接黄云惨不开。\n有客新从赵地回。\n转堪哀。\n岩畔古碑空绿苔。"
  ],
  [
    "忆王孙",
    "汪元量",
    "离宫别苑草萋萋。\n对此如何不泪垂。\n满槛山川漾落晖。\n昔人非。\n惟有年年秋雁飞。"
  ],
  [
    "忆王孙",
    "汪元量",
    "上阳宫里断肠时。\n春半如秋意转迷。\n独坐纱窗刺绣迟。\n泪沾衣。\n不见人归见燕归。"
  ],
  [
    "忆王孙",
    "汪元量",
    "华清宫树不胜秋。\n云物凄凉拂曙流。\n七夕何人望斗牛。\n一登楼。\n水远山长步步愁。"
  ],
  [
    "忆王孙",
    "汪元量",
    "五陵无树起秋风。\n千里黄云与断蓬。\n人物萧条市井空。\n思无穷。\n惟有青山似洛中。"
  ],
  [
    "柳梢青",
    "汪元量",
    "滟滟平湖，双双画桨，小小船儿。\n袅袅珠歌，翩翩翠舞，续续弹丝。\n山南山北游□，看十里、荷花未归。\n缓引壶觞，个人未醉，要我吟诗。"
  ],
  [
    "长相思",
    "章丽贞",
    "吴山秋。\n越山秋。\n吴越两山相对愁。\n长江不尽流。\n风飕飕。\n雨飕飕。\n万里归人空白头。\n南冠泣楚囚。"
  ],
  [
    "长相思",
    "袁正真",
    "南高峰。\n北高峰。\n南北高峰云淡浓。\n湖山图画中。\n采芙蓉。\n赏芙蓉。\n小小红船西复东。\n相思无路通。"
  ],
  [
    "望江南・忆江南",
    "金德淑",
    "春睡起，积雪满燕山。\n万里长城横玉带，六街灯火已阑珊，人立蓟楼间。\n空懊恼，独客此时还。\n辔压马头金错落，鞍笼驼背锦斓班。\n肠断唱门关。"
  ],
  [
    "望江南・忆江南",
    "连妙淑",
    "寒料峭，独立望长城。\n木落萧萧天远大，□声羌管遏云行。\n归客若为情。\n樽酒尽，勒马问归程。\n渐近芦沟桥畔路，野墙荒驿夕阳明。\n长短几邮亭。"
  ],
  [
    "望江南・忆江南",
    "黄静淑",
    "君去也，晓出蓟门西。\n鲁酒千杯人不醉，臂鹰健卒马如飞。\n回首隔天涯。\n云黯黯，万里雪霏霏。\n料得江南人到早，水边篱落忽横枝。\n清兴少人知。"
  ],
  [
    "望江南・忆江南",
    "陶明淑",
    "秋夜永，月影上阑干。\n客枕梦回燕塞冷，角声吹彻五更寒。\n无语翠眉攒。\n天渐晚，把酒泪先弹。\n塞北江南千万里，别君容易见君难。\n何处是长安。"
  ],
  [
    "望江南・忆江南",
    "柳华淑",
    "何处笛，觉妾梦难谐。\n春色恼人眠不得，卷帘移步下香阶。\n呵冻卜金钗。\n人去也，毕竟信音乖。\n翠锁双蛾空宛转，雁行筝柱强安排。\n终是没情怀。"
  ],
  [
    "望江南・忆江南",
    "杨慧淑",
    "江北路，一望雪皑皑。\n万里打围鹰隼急，六军刁斗去还来。\n归客别金台。\n江北酒，一饮动千杯。\n客有黄金如粪土，薄情不肯赎奴回。\n挥泪洒黄埃。"
  ],
  [
    "望江南・忆江南",
    "华清淑",
    "燕塞雪，片片大如拳。\n蓟上酒楼喧鼓吹，帝城车马走骈阗。\n羁馆独凄然。\n燕塞月，缺了又还圆。\n万里妾心愁更苦，十春和泪看婵娟。\n何日是归年。"
  ],
  [
    "望江南・忆江南",
    "梅顺淑",
    "风渐软，暖气满天涯。\n莫道穷阴春不透，今朝楼上见桃花。\n花外碾香车。\n围步帐，羯鼓杂琵琶。\n压酒燕妓骑细马，秋千高挂彩绳斜。\n知是阿谁家。"
  ],
  [
    "望江南・忆江南",
    "吴昭淑",
    "今夜永，说剑引杯长。\n坐拥地炉生石炭，灯前细雨好烧香。\n呵手理丝簧。\n君且住，烂醉又何妨。\n别後相思天万里，江南江北永相忘。\n真个断人肠。"
  ],
  [
    "望江南・忆江南",
    "周容淑",
    "春去也，白雪尚飘零。\n万里归人骑快马，到家时节藕花馨。\n那更忆长城。\n妾薄命，两鬓渐星星。\n忍唱乾淳供奉曲，断肠人听断肠声。\n肠断泪如倾。"
  ],
  [
    "霜天晓角",
    "吴淑真",
    "塞门桂月。\n蔡琰琴心切。\n弹到笳声悲处，千万恨、不能雪。\n愁绝。\n泪还北。\n更与胡儿别。\n一片关山怀抱，如何对、别人说。"
  ],
  [
    "阮郎归",
    "詹玉",
    "斜河一道界相思。\n好秋都上眉。\n鸾笺象管写心啼。\n搦愁题做诗。\n添别恨，卜欢期。\n灯花红几时。\n看看月上小窗儿。\n夜香今夜迟。"
  ],
  [
    "浣溪沙",
    "詹玉",
    "淡淡青山两点春。\n娇羞一点口儿樱。\n一梭儿玉一啤０着合阒屑髯樱衩坊ㄏ掠稣丫２辉娓鲆蚕辍"
  ],
  [
    "更漏子",
    "王沂孙",
    "日衔山，山带雪。\n笛弄晚风残月。\n湘梦断，楚魂迷。\n金河秋雁飞。\n别离心，思忆泪。\n锦带已伤憔悴。\n蛩韵急，杵声寒。\n征衣不用宽。"
  ],
  [
    "如梦令",
    "王沂孙",
    "妾似春蚕抽缕。\n君似筝弦移柱。\n无语结同心，满地落花飞絮。\n归去。\n归去。\n遥指乱云遮处。"
  ],
  [
    "淡黄柳",
    "王沂孙",
    "花边短笛。\n初结孤山约。\n雨悄风轻寒漠漠。\n翠镜秦鬟钗别，同折幽芳怨摇落。\n素裳薄。\n重拈旧红萼。\n叹携手、转离索。\n料青禽、一梦春无几，後夜相思，素蟾低照，谁扫花阴共酌。"
  ],
  [
    "西江月",
    "王沂孙",
    "褪粉轻盈琼靥，护香重叠冰绡。\n数枝谁带玉痕描。\n夜夜东风不扫。\n溪上横斜影淡，梦中落莫魂销。\n峭寒未肯放春娇。\n素被独眠清晓。"
  ],
  [
    "踏莎行",
    "王沂孙",
    "白石飞仙，紫霞凄调。\n断歌人听知音少。\n几番幽梦欲回时，旧家池馆生青草。\n风月交游，山川怀抱。\n凭谁说与春知道。\n空留离恨满江南，相思一夜苹花老。"
  ],
  [
    "醉落魄・一斛珠",
    "王沂孙",
    "小窗银烛。\n轻鬟半拥钗横玉。\n数声春调清真曲。\n拂拂朱帘，残影乱红扑。\n垂杨学画蛾眉绿。\n年年芳草迷金谷。\n如今休把佳期卜。\n一掬春情，斜月杏花屋。"
  ],
  [
    "醉落魄・一斛珠",
    "王沂孙",
    "揉碎花心，吟碎淡黄雪。"
  ],
  [
    "霜天晓角",
    "王沂孙",
    "翠簟一池秋水，半床露、半床月。"
  ],
  [
    "谒金门",
    "王沂孙",
    "恰似断魂江上柳，越春深越瘦。"
  ],
  [
    "失调名",
    "王沂孙",
    "挑云研雪。"
  ],
  [
    "潇湘神",
    "黄公绍",
    "望湖天。\n望湖天。\n绿杨深处鼓。\n好是年年三二月，湖边日日看划船。"
  ],
  [
    "潇湘神",
    "黄公绍",
    "斗轻桡。\n斗轻桡。\n雪中花卷棹声摇。\n天与玻璃三万顷，尽教看得几吴舠。"
  ],
  [
    "潇湘神",
    "黄公绍",
    "看龙舟。\n看龙舟。\n两堤未斗水悠悠。\n一片笙歌催闹晚，忽然鼓棹起中流。"
  ],
  [
    "潇湘神",
    "黄公绍",
    "贺灵鼍。\n贺灵鼍。\n几年翠舞与珠歌。\n看到日斜犹未足，涌金门外涌金波。"
  ],
  [
    "潇湘神",
    "黄公绍",
    "马如龙。\n马如龙。\n飞过苏堤健斗风。\n柳下系船青作缆，湖边荐酒碧为筒。"
  ],
  [
    "潇湘神",
    "黄公绍",
    "绣周张。\n绣周张。\n楼台帘幕絮高扬。\n谁赋珠宫并贝阙，怀王去後去沈湘。"
  ],
  [
    "潇湘神",
    "黄公绍",
    "棹如飞。\n棹如飞。\n水中万鼓起潜螭。\n最是玉莲堂上好，跃来夺锦看吴儿。"
  ],
  [
    "潇湘神",
    "黄公绍",
    "建云斿。\n建云斿。\n土风到处总相犹。\n朝了霍山朝岳帝，十分打扮是杭州。"
  ],
  [
    "潇湘神",
    "黄公绍",
    "踏青青。\n踏青青。\n西泠桥畔草连汀。\n扑得龙船儿一对，画阑倚遍看游人。"
  ],
  [
    "潇湘神",
    "黄公绍",
    "月明中。\n月明中。\n满湖春水望难穷。\n欲学楚歌歌不得，一场离恨两眉峰。"
  ],
  [
    "望江南・忆江南",
    "黄公绍",
    "思晴好，去上竹山窠。\n自古常言光霁好，如今却恨雨声多。\n奈此坐愁何。"
  ],
  [
    "望江南・忆江南",
    "黄公绍",
    "思晴好，试卜那朝晴。\n古木荒村云，孤灯败壁夜冥冥。\n不寐听檐声。"
  ],
  [
    "望江南・忆江南",
    "黄公绍",
    "思晴好，小驻岂无因。\n花上半旬春社雨，松间三宿暮山云。\n转住是愁人。"
  ],
  [
    "望江南・忆江南",
    "黄公绍",
    "思晴好，春透海棠枝。\n刻惜许多过时了，可怜生是我来迟。\n不见软红时。"
  ],
  [
    "望江南・忆江南",
    "黄公绍",
    "思晴好，天运几乘除。\n祗为晴多还又雨，谁知雨过是晴初。\n那得绿阴乎。"
  ],
  [
    "望江南・忆江南",
    "黄公绍",
    "思晴好，路滑少人行。\n早信雨能留得住，尽教尽日自舟横。\n直等到清明。"
  ],
  [
    "望江南・忆江南",
    "黄公绍",
    "思晴好，我欲问花神。\n刚道社公旧水，一回旧也一回新。\n不是雨般春。"
  ],
  [
    "望江南・忆江南",
    "黄公绍",
    "思晴好，松路翠光寒。\n夜夜竹窠常梦到，天天後土几时乾。\n极目雾漫漫。"
  ],
  [
    "望江南・忆江南",
    "黄公绍",
    "思晴好，日影漏些儿。\n油菜花间蝴蝶舞，刺桐枝上鹁鸠啼。\n闲坐看春犁。"
  ],
  [
    "望江南・忆江南",
    "黄公绍",
    "思晴好，晨起望篱东。\n毕竟阴晴排日子，大都行止听天公。\n且住此山中。"
  ],
  [
    "明月棹孤舟・夜行船",
    "黄公绍",
    "雁带愁来寒事早。\n西风把鬓华吹老。\n猛省中秋，都来几日，先自木樨开了。\n轻阴天弄晓。\n平白地、被花相恼。\n一枕云闲，半窗秋晓，时有阵香吹到。"
  ],
  [
    "踏莎行",
    "黄公绍",
    "蟾苑萧疏，云岩芳馥。\n仙娥寄种来溪曲。\n晓烟薰上古龙涎，西风展破黄金粟。\n庾岭未梅，陶园休菊。\n天教占取清香独。\n胆瓶枕畔两三枝，梦回疑在瑶台宿。"
  ],
  [
    "踏莎行",
    "柴元彪",
    "浅柳平芜，乱烟疏雨。\n雁声叫彻芦花渚。\n亭前落叶又西风，断送离怀无著处。\n切切归期，盈盈尺素。\n断魂正在西兴渡。\n满船空载暮愁来，潮头一吼推将去。"
  ],
  [
    "蝶恋花",
    "柴元彪",
    "去年走马章台路。\n送酒无人，寂寞黄花雨。\n又是重阳秋欲暮。\n西风此恨谁分付。\n无限归心归不去。\n却梦佳人，约我花间住。\n蓦地觉来无觅处。\n雁声叫断潇湘浦。"
  ],
  [
    "苏幕遮",
    "柴元彪",
    "晚晴初，斜照里。\n远水连天，天外帆千里。\n百尺高楼谁独倚。\n滴落梧桐，一片相思泪。\n马又嘶，风又起。\n断续寒砧，又送黄昏至。\n明月照人人不睡。\n愁雁声声，更切愁人耳。"
  ],
  [
    "海棠春",
    "柴元彪",
    "阳关可是登高路。\n算到底、不如归去。\n时节近中秋，那更黄花雨。\n酒病恹恹，羁愁缕缕。\n且是没人分诉。\n何似白云深，更向深深处。"
  ],
  [
    "惜分飞",
    "柴元彪",
    "候馆天寒灯半灭。\n对着灯儿泪咽。\n此恨难分说。\n能禁几度黄花别。\n乍转寒更敲未歇。\n蛩语更添凄恻。\n今夜归心切。\n砧声敲碎谁家月。"
  ],
  [
    "失调名",
    "叶李",
    "君来路。\n吾归路。\n来来去去何时住。\n公田关子竟何如，国事当时谁汝误。\n雷州户。\n崖州户。\n人生会有相逢处。\n客中颇恨乏蒸羊，聊赠一篇长短句。"
  ],
  [
    "玉楼春",
    "莫",
    "绿杨芳径莺声小。\n帘幕烘香桃杏晓。\n馀寒犹峭雨疏疏，好梦自惊人悄悄。\n凭君莫问情多少。\n门外江流罗带绕。\n直饶明日便相逢，已是一春闲过了。"
  ],
  [
    "生查子",
    "莫",
    "三两信凉风，七八分圆月。\n愁绪到今年，又与前年别。\n衾单容易寒，独暗相将灭。\n欲识此时情，听取鸣蛩说。"
  ],
  [
    "卜算子",
    "莫",
    "红底过丝明，绿外飞绵小。\n不道东风上海棠，白地春归了。\n月笛曲栏留，露舃芳池绕。\n争得闲情似旧时，遍索檐花笑。"
  ],
  [
    "蝶恋花",
    "姚云文",
    "春到海棠花几信。\n堠馆馀寒，欲雨征衣润。\n燕认杏梁栖未稳。\n牡丹忽报清明近。\n恨入青山连晓镜。\n香雪柔酥，应被春消尽。\n绣阁深深人半醒。\n烛花贴在金钗影。"
  ],
  [
    "如梦令",
    "姚云文",
    "昨夜佳人凭酒。\n隔著罗衾厮守。\n听彻五更钟，陡觉霜飞寒逗。\n却又。\n却又。\n陪笑倩人温手。"
  ],
  [
    "隔浦莲・隔浦莲近拍",
    "赵必",
    "东风吹长嫩葆。\n花坞穿青窈。\n玉管新声，金铃颤响惊青鸟。\n行乐莫草草。\n春光闹。\n鸳浴垂杨沼。\n红娇小。\n梳宫样、髻云钗凤斜倒。\n酒边轻别，一枕相思到晓。\n巫山难梦到。\n愁觉。\n一些心事谁表。"
  ],
  [
    "苏幕遮",
    "赵必",
    "远迎风，回避暑。\n人似荷花，笑隔荷花语。\n无限情云并意雨。\n惊散鸳鸯，兰棹波心举。\n约重游，轻别去。\n断桥风月，梦断飘蓬旅。\n旧日秋娘犹在否。\n雁足不来，声断衡阳浦。"
  ],
  [
    "醉落魄・一斛珠",
    "赵必",
    "西园饮歇。\n倚阑干、玉箫声彻。\n荷枯菊老秋芳歇。\n两蕊三花、九月南州雪。\n何郎情思逋仙骨。\n观桃墙杏成疏阔。\n醉骑玉凤游银阙。\n满树西风、吹动暗香月。"
  ],
  [
    "浣溪沙",
    "赵必",
    "只为相思怕上楼。\n离莺一操恨悠悠。\n十二翠屏烟篆冷，晓窗秋。\n绣线未拈心已懒，花笺欲寄写还羞。\n懊恨郎边无个信，暮云愁。"
  ],
  [
    "菩萨蛮",
    "赵必",
    "红娇翠溜歌喉急。\n旧弦拨断新腔入。\n往事水东流。\n菱花晓带秋。\n帏香双凤集。\n清泪层绡湿。\n残梦五更头。\n酒醒依旧愁。"
  ],
  [
    "朝中措",
    "赵必",
    "凤凰台上听吹箫。\n银烛万红摇。\n要觅琼浆玉饮，隔墙便是蓝桥。\n大儿清彻，小乔初嫁，雨腻云娇。\n愁怕沈郎销瘦，不堪十万缠腰。"
  ],
  [
    "朝中措",
    "赵必",
    "冰肌玉骨为谁癯。\n只为故人疏。\n憔悴粉销香减，风流不似当初。\n聚能几日，匆匆又散，骑鹤西湖。\n整整一年相别，到家传语林逋。"
  ],
  [
    "朝中措",
    "赵必",
    "桔肥梅小蜡橙黄。\n薄薄板桥霜。\n春透谢娘庭院，雅宜倚玉偎香。\n旧情如纸，新情如海，冷热心肠。\n谁为移根换叶，桃花自识刘郎。"
  ],
  [
    "鹧鸪天",
    "赵必",
    "湖海相逢尽赏音。\n囊中粒剂值千金。\n单传扁鹊卢医术，不用杨高郭玉针。\n三斛火，一壶冰。\n蓝桥捣熟隔云深。\n无方可疗相思病，有药难医薄幸心。"
  ],
  [
    "蝶恋花",
    "黎廷瑞",
    "密炬瑶霞光颤酒。\n翠柏红椒，细翦青丝韭。\n且劝金樽千万寿。\n年时芳梦休回首。\n小雨轻寒风满袖，下却帘儿，莫道梅花瘦。\n万点鹅黄春色透。\n玉箫吹上江南柳。"
  ],
  [
    "南乡子",
    "黎廷瑞",
    "醉罢黑瑶池。\n渺渺春云海峤归。\n画楝珠帘成昨梦，谁知。\n百姓人家几度非。\n相对语斜晖。\n肠断江城柳絮飞。\n再见玉郎应不认，堪悲。\n也被缁尘染素衣。"
  ],
  [
    "清平乐",
    "黎廷瑞",
    "秋怀骚屑。\n卧听萧萧叶。\n四壁寒蛩吟不歇，旧恨新愁都说。\n疏疏雨打栖鸦。\n月痕犹在窗纱。\n一夜西风能紧，明朝瘦也黄花。"
  ],
  [
    "浪淘沙",
    "黎廷瑞",
    "别易见时难。\n万水千山。\n参商烟树暮云间。\n料想凤凰城里梦，夜夜归鞍。\n杨柳小楼闲。\n倚遍阑干。\n东风翦翦雨珊珊。\n落尽桃花无可落，只管春寒。"
  ],
  [
    "浣溪沙",
    "黎廷瑞",
    "一曲离愁浅黛嚬。\n云帆渺渺下烟津。\n山长水远客愁新。\n柳絮低迷千里梦，桃花荡洋一江春。\n小楼疏雨可怜人。"
  ],
  [
    "唐多令",
    "黎廷瑞",
    "回棹百花洲。\n迢迢碧玉流。\n听笛声、何处高楼。\n如此江山无此客，虽有酒、奈何秋。\n呼月出云头。\n问渠能饮不。\n笑人间、元自无愁。\n可惜月翁呼不出，呼得出、载同游。"
  ],
  [
    "朝中措",
    "黎廷瑞",
    "游丝千万暖风柔，只系得春愁。\n恨杀啼莺句引，孤他语燕攀留。\n纵然留住，香红吹尽，春也堪羞。\n去去不堪回首，斜阳一点西楼。"
  ],
  [
    "眼儿媚",
    "黎廷瑞",
    "暖云挟雨洗尘埃。\n地峭寒翠。\n燕儿知否，莺儿知否，厮句春回。\n小楼日日重帘卷，应是把人猜。\n杏花如许，桃花如许，不见归来。"
  ],
  [
    "诉衷情",
    "黎廷瑞",
    "曲屏深院赴幽期。\n心事梦云知。\n佩环零乱何处，江上草离离。\n日平西，天似幕，月如眉。\n依稀还记，两岸杨花，送上船时。"
  ],
  [
    "青玉案",
    "黎廷瑞",
    "巨舟双橹鸣鹅鹳。\n千万顷、玻璃面。\n宇宙浮萍堪永叹。\n黄唐开辟，秦隋争战。\n不把江山换。\n芦花新雪秋撩乱。\n何处渔舟起孤管。\n一片古愁萦不断。\n平沙矮树，溪烟荒岸。\n落日西风雁。"
  ],
  [
    "一翦梅",
    "黎廷瑞",
    "小小黄花尔许愁。\n楚事悠悠。\n晋事悠悠。\n荒芜三径渺中洲。\n开几番秋。\n落几番秋。\n不是孤芳万古留。\n餐亦堪羞。\n采亦堪羞。\n离骚赋罢酒新篘。\n醒也风流。\n醉也风流。"
  ],
  [
    "清平乐",
    "黎廷瑞",
    "清明寒食。\n过了空相忆。\n千里音书无处觅。\n渺渺乱芜摇碧。\n苍天雨细风斜。\n小楼燕子谁家。\n只道春寒都尽，一分犹在桐花。"
  ],
  [
    "秦楼月・忆秦娥",
    "黎廷瑞",
    "云根屋。\n东风四壁花如玉。\n花如玉。\n水仙伤婉。\n山矾伤俗。\n高标懒趁时妆束。\n一丘一壑便幽独。\n便幽独。\n商山四皓，首阳孤竹。"
  ],
  [
    "秦楼月・忆秦娥",
    "黎廷瑞",
    "罗浮暮。\n青松林下相逢处。\n相逢处。\n缟衣素袂，沈吟无语。\n行云飞入瑶台路。\n梦回飘渺香风度。\n香风度。\n参横月落，几声翠羽。"
  ],
  [
    "秦楼月・忆秦娥",
    "黎廷瑞",
    "叶叶里。\n一枝冷浸铜瓶水。\n铜瓶水。\n飞英簇簇，砚屏香几。\n夜来雪片敲窗纸。\n半衾芳梦相料理。\n相料理。\n梨花漠漠，江南千里。"
  ],
  [
    "秦楼月・忆秦娥",
    "黎廷瑞",
    "春脉脉。\n含章檐下妆宫额。\n妆宫额。\n也还点画，春烟茅结。\n人间天上俱清绝。\n风流大似东坡客。\n东坡客。\n玉堂如玉，雪堂如雪。"
  ],
  [
    "秦楼月・忆秦娥",
    "黎廷瑞",
    "红苞拆。\n巡檐一笑风情别。\n风情别。\n广平空道，心肠如铁。\n灞桥更有狂吟客。\n短鞭破帽貂裘窄。\n貂裘窄。\n瘦驴卓耳，一鞍风雪。"
  ],
  [
    "秦楼月・忆秦娥",
    "黎廷瑞",
    "春来了。\n孤根矫树花开早。\n花开早。\n水村山郭，嫩红晴晓。\n陇头何处鳞鸿香。\n一枝欲寄行人少。\n行人少。\n大江南岸，北风低草。"
  ],
  [
    "秦楼月・忆秦娥",
    "黎廷瑞",
    "齐山硕。\n扫开残雪簪花饮。\n簪花饮。\n樽前人唱，暗香疏影。\n枝南枝北迢迢恨。\n春风旧梦难重省。\n难重省。\n小窗斜月，薄酲残醒。"
  ],
  [
    "秦楼月・忆秦娥",
    "黎廷瑞",
    "花孤冷。\n海棠聘与花应肯。\n花应肯。\n海棠只是，无香堪恨。\n香无却有仙风韵。\n能争几日芳期近。\n芳期近。\n东风何事，不留花等。"
  ],
  [
    "秦楼月・忆秦娥",
    "黎廷瑞",
    "醒人眼。\n一枝玉雪疏篱晚。\n疏篱晚。\n精神旷逸。\n风姿凝远。\n幽香零乱无人管。\n依依春恨天涯满。\n天涯满。\n霜城戍角，月楼羌管。"
  ],
  [
    "秦楼月・忆秦娥",
    "黎廷瑞",
    "幽香歇。\n玉龙吹彻花如雪。\n花如雪。\n小桥流水，不胜愁绝。\n横梢翦入生绡墨。\n翠阴青子盈盈结。\n盈盈结。\n淡烟微雨，江南三月。"
  ],
  [
    "诉衷情",
    "仇远",
    "渚莲香贮一房秋。\n秋叶上人头。\n年光鬓影偷换，堪叹不堪留。\n人渺渺，事休休。\n恨悠悠。\n莼鲈不梦，也□归舟。\n家住沧洲。"
  ],
  [
    "临江仙",
    "仇远",
    "湘水晓行无酒，楚乡客久思家。\n空城暗柳老愁芽。\n燕归才社後，人老尚天涯。\n记得津头轻别，离觞愁听琵琶。\n东风吹泪落鸥沙。\n一番新雨重，飞不起杨花。"
  ],
  [
    "糖多令・唐多令",
    "仇远",
    "凉露湿秋芜。\n空庭啼蟪蛄。\n紫苔衣、犹护金铺。\n疏箔翠眉人不见，流水急，泣鳏鱼。\n恨草倩谁锄。\n西风吹鬓疏。\n问刘郎、别後何如。\n纵有桃花千万树，也不似，旧玄都。"
  ],
  [
    "如梦令",
    "仇远",
    "特特问花消息。\n结果剩红残白。\n芍药可人怜，相约荼䕷留客。\n消得。\n消得。\n犹有一分春色。"
  ],
  [
    "如梦令",
    "仇远",
    "听尽西窗风雨。\n又听东邻砧杵。\n犹自立危阑，阑外青山无语。\n何处。\n何处。\n一树乱鸦啼暮。"
  ],
  [
    "南歌子",
    "仇远",
    "结屋依苍树，开窗对碧山。\n西湖不厌久长看。\n玉勒钿车偏在、六桥间。\n露柳凝朝润，烟花敛暮寒。\n才经人赏便阑残。\n谢柳辞花、醉策瘦筇还。"
  ],
  [
    "南歌子",
    "仇远",
    "细细金丝柳，重重青黛山。\n玉人楼上倚愁看。\n移得浅颦深恨，上眉间。\n泪湿红绡薄，香凝碧绮寒。\n多情别去未春残。\n归趁海棠开後、燕双还。"
  ],
  [
    "点绛唇",
    "仇远",
    "黄帽棕鞋，出门一步为行客。\n几时寒食。\n岸岸梨花白。\n马首山多，雨外青无色。\n谁禁得。\n残鹃孤驿。\n扑地春云黑。"
  ],
  [
    "点绛唇",
    "仇远",
    "千里平阑，水天低处山无数。\n断城孤树。\n城外人来去。\n欲问青鸾，杳杳随烟雾。\n空怀古。\n巴山何处。\n自翦镫听雨。"
  ],
  [
    "蝶恋花",
    "仇远",
    "碧树残鹃啼未歇。\n昨夜春归，不与行人别。\n留得绿杨枝上月。\n晓风吹作晴天雪。\n龟甲屏低红叠叠。\n火暖萸烟。\n罗荐鸳鸯热。\n一插宝簪云妥贴。\n下阶先拣花枝折。"
  ],
  [
    "蝶恋花",
    "仇远",
    "深院萧萧梧叶雨。\n知道秋来，不见秋来处。\n云压小桥人不渡。\n黄芦苦竹愁如雾。\n四壁秋声谁更赋。\n人只留春，不解留春住。\n秋又欲归天又暮。\n斜阳红影随鸦去。"
  ],
  [
    "虞美人",
    "仇远",
    "满城风雨消凝处。\n谁是潘郎句。\n萧萧杨柳□凋黄。\n醉渡官桥瘦马、踏轻霜。\n旧时都道游春好。\n不似秋光小。\n菊花过了海棠来。\n定是催归锦字、不须开。"
  ],
  [
    "阮郎归",
    "仇远",
    "教他双燕意循循。\n隔湖杨柳深。\n芹香泥滑趁新晴。\n差池来往频。\n春浪暖，绿无痕。\n醒人也醉人。\n断桥日落水云昏。\n归舟个个轻。"
  ],
  [
    "阮郎归",
    "仇远",
    "桃花坊陌散香红。\n捎鞭骤玉骢。\n官河柳带结春风。\n高楼小燕空。\n山暗霭，草蒙茸。\n江南春正浓。\n王孙家在画桥东。\n相寻无路通。"
  ],
  [
    "卜算子",
    "仇远",
    "疏树小花风，别浦残鹃雨。\n不是王孙忘却归，草没归来路。\n空积琐窗尘，谁按琼箫谱。\n暗把金钱卜远人，争敢分明语。"
  ],
  [
    "眼儿媚",
    "仇远",
    "谢家池馆占花中。\n微雨湿春风。\n艳红修碧，浓香疏影，浮动帘栊。\n娇蛾聚翠寻春梦，衣上泪痕重。\n闲窗愁对，金笼鹦鹉，彩带芙蓉。"
  ],
  [
    "眼儿媚",
    "仇远",
    "伤春情味酒频中。\n困倚小屏风。\n宝钗斜插，懒来梳洗，懒出帘栊。\n云鬟䰀鬌娇无力，此醉不禁重。\n分明彷佛，未央杨柳，太液芙蓉。"
  ],
  [
    "谒金门",
    "仇远",
    "但病酒。\n愁对清明时候。\n不为吟诗应也瘦。\n坐久衣痕皱。\n曾约花间携手。\n空忆洛阳耆旧。\n道不相逢还却又。\n海棠开厮句。"
  ],
  [
    "南乡子",
    "仇远",
    "急雨涨潮头。\n越树吴城势拍浮。\n海鹤一声苍竹裂，扁舟。\n轻载行云压水流。\n独倚最高楼。\n回首屏山叠叠秋。\n江上数峰人不见，沙鸥。\n曾识西风独客愁。"
  ],
  [
    "霜天晓角",
    "仇远",
    "绮帷高揭。\n风动流苏结。\n兴在夜凉多处，兰烬短、半明灭。\n醉彻。\n香未绝。\n紫箫声乍歇。\n声入碧云堆里，还起舞、桂花月。"
  ],
  [
    "浪淘沙",
    "仇远",
    "芍药小纱窗。\n唾碧茸长。\n粉香犹旧时妆。\n玉佩丁东仙步远，好处难忘。\n草草赋高唐。\n终是荒凉。\n凉蟾飞入合欢床。\n争得花阴重邂逅，才不思量。"
  ],
  [
    "生查子",
    "仇远",
    "飞尘入建章，乐事难重见。\n白发故宫娃，闲说沈香宴。\n霓裳秋梦寒，□黏冰片。\n萤火起庭莎，犹忆轻罗扇。"
  ],
  [
    "醉落魄・一斛珠",
    "仇远",
    "水西云北。\n锦苞泫露无颜色。\n夜寒花外眠双。\n莫唱江南，谁是鹧鸪客。\n薄情青女司花籍。\n粉愁红怨啼急。\n月明倦听山阳笛。\n渺渺征鸿，千里楚天碧。"
  ],
  [
    "江神子・江城子",
    "仇远",
    "云阶步影夜凄凉。\n采丹房。\n宿芽黄。\n万粟千萤，风露四阑香。\n歌断小山枝上月，环佩冷，怯流光。\n年时金屋罩琴床。\n忆情郎。\n淡梳妆。\n笋玉春纤，蕊细浮觞。\n愁夜满城今旧雨，分付菊，自重阳。"
  ],
  [
    "清平乐",
    "仇远",
    "寒泉如线。\n莎石绵云软。\n十里梅花香一片。\n不记入山深浅。\n谩留两袖春风。\n罗浮旧梦成空。\n独对阑干明月，教人犹忆山中。"
  ],
  [
    "清平乐",
    "仇远",
    "苑秋凉早，石径幽花小。\n霜絮飞飞风草草。\n翠碧斓斑驰道。\n香沟诗叶难寻。\n依然绿浅红深。\n倚竹空歌黄鹄，谁招青冢游云。"
  ],
  [
    "小秦王",
    "仇远",
    "眼溜秋潢脸晕霞。\n宝钗斜压两盘鸦。\n分明认得萧郎是，佯凭阑干唤卖花。"
  ],
  [
    "小秦王",
    "仇远",
    "水拍江堤没软沙。\n菰蒲深处钓鱼家。\n罾头免得黏风絮，船尾依然带落花。"
  ],
  [
    "木兰花令",
    "仇远",
    "月堕觚棱寒鹊起。\n露拭秋空清似水。\n西风昨起过江南，红叶黄芜三四里。\n香莼先近幽人齿。\n断杵偏来征客耳。\n沧洲无路迷将归，□叠楚山□梦里。"
  ],
  [
    "八拍蛮",
    "仇远",
    "翠袖笼香醒宿酒，银瓶汲水瀹新茶。\n几处杜鹃啼暮雨，来禽空老一春花。"
  ],
  [
    "好女儿",
    "仇远",
    "恨结眉峰。\n两抹青浓。\n不人、昨夜曾中酒，甚小蛮绿困，太真红醉，肯嫁东风。\n无奈游丝堕蕊，尽日□逐花蓬。\n把西园、斗草芳期阻，怕明朝微雨，庭莎翠滑，湿透莲弓。"
  ],
  [
    "桃园忆故人・桃源忆故人",
    "仇远",
    "苎萝山下花藏路。\n只许流莺来去。\n吹落梨花无数。\n香雪迷官渡。\n浣纱溪浅人何许。\n空对碧云凝暮。\n归去春愁如雾。\n奈五更风雨。"
  ],
  [
    "忆闷令",
    "仇远",
    "岸柳丝丝青尚浅。\n渐春归吴苑。\n缭垣不隔花屏，爱翠深红远。\n瞥地飞来何处燕。\n小乌衣新翦。\n想芹短、未出香泥，波面时时点。"
  ],
  [
    "极相思",
    "仇远",
    "云头灰冷，金彝熏透茜罗衫。\n可人犹带，紫陌青门，珠泪斑斑。\n自恨移根无宿土，红姿减、绿意阑珊。\n有谁知我，花明眼暗，如雾中看。"
  ],
  [
    "少年游",
    "仇远",
    "钗云垂耳未胜冠，私语别青鸾。\n露帐银床，海棠睡足，偏称晚来看。\n一年一梦青楼曲，香浅被池寒。\n却听西风，小窗残雨，红叶满长安。"
  ],
  [
    "燕归来・喜迁莺",
    "仇远",
    "三叠曲，四愁诗。\n心事少人知。\n西风未老燕迟归。\n巢冷半乾泥。\n流红句，回文字。\n除燕知，谁能记。\n一声却到画楼西。\n云压小鸿低。"
  ],
  [
    "睡花阴令・醉花阴",
    "仇远",
    "愁云歇雨，净洗一奁秋霁。\n枝上鹊、欲栖还起。\n曲阑人独倚。\n持杯酌月，月未醉、笑人先醉。\n忘醉倚、木犀花睡。\n满衣花影碎。"
  ],
  [
    "望仙楼・胡捣练",
    "仇远",
    "九仙山晓。\n雾冥冥、一鹤飞来华表。\n衔得红云花岛。\n双蒂仙桃小。\n破罂旋汲香泉，短钁闲锄春草。\n愁种愁深多少。\n头白鸳鸯老。"
  ],
  [
    "眼儿媚",
    "仇远",
    "苔笺醉草调清平。\n鸦墨湿浮云。\n霓裳步冷，琼箫声断，旧梦关心。\n小乔不恋周郎老，翠被折秋痕。\n那堪门外，黄花红叶，细雨更深。"
  ],
  [
    "清商怨",
    "仇远",
    "黄花丹叶绀草。\n染恨西园晓。\n梦度秦楼，孤鸿云影倒。\n连环旧约忘了。\n应记□、绿珠娇小。\n莫翦回文，玉关人未老。"
  ],
  [
    "醉公子",
    "仇远",
    "晓入蓬莱岛。\n松下锄瑶草。\n贪看碧桃花。\n误游金母家。\n一酌洼尊露。\n醉失归来路。\n不见董双成。\n隔花闻笛声。"
  ],
  [
    "阳台怨",
    "仇远",
    "月明如白日。\n遮径花阴密密。\n未见黄云衬袜来，空伴花阴立。\n疑是碧瑶台，不放彩鸾飞出。\n隐隐隔花清漏急。\n一巾红露湿。"
  ],
  [
    "梦江南・忆江南",
    "仇远",
    "花露湿，黯黯覆庭燕。\n十二阑干空见月，谁教凉影伴人孤。\n素被带香铺。\n情荏苒，金屋又笙竽。\n天际有云难载鹤，墙东无树可啼乌。\n春梦绕西湖。"
  ],
  [
    "巫山一段云",
    "仇远",
    "酒力欺愁薄，轻红晕脸微。\n双鸳谁袖出青闺。\n袜步东西。\n倦蝶栖香懒，雏莺调语低。\n钗盟惟有烛花知。\n半醉欲归时。"
  ],
  [
    "忆秦娥",
    "仇远",
    "秋乍觉。\n露凉顿觉罗衾薄。\n罗衾薄。\n黄昏庭院，水风帘幕。\n阑干待月花时约。\n愁长梦短浑忘却。\n浑忘却。\n南山猿鹤，北枝乌鹊。"
  ],
  [
    "夜行船",
    "仇远",
    "十二阑干和露倚。\n银潢淡、玉蟾如洗。\n万籁无声，纤云不染。\n目断楚天千里。\n自把黄花闲数蕊。\n空招隐、湘君山鬼。\n古剑埋光，孤灯倒影，咄咄树犹如此。"
  ],
  [
    "荐金蕉",
    "仇远",
    "梅边当日江南信。\n醉语无恁准。\n斜阳丹叶一帘秋。\n燕去鸿来，相忆几时休。"
  ],
  [
    "思佳客",
    "仇远",
    "落尽红雨乍收。\n新篁静院叫钩。\n柳丝轻拂阑干角，怕引闲愁懒上楼。\n春淡淡，水悠悠。\n椅窗曾为牡丹留。\n转头千载真成梦，赢得春风一枕愁。"
  ],
  [
    "思佳客",
    "仇远",
    "日影扶花一万重。\n秋香阁下又芙蓉。\n旧时楚楚霓裳，移入长杨短柳中。\n文碧，朱墙红。\n金舆苍鼠玉华宫。\n行人忍听啼乌怨，笛里阑干落叶风。"
  ],
  [
    "蝶恋花",
    "仇远",
    "燕燕楼空帘意静。\n露叶如啼，红沁胭脂井。\n浅约深盟期未定。\n木犀风里鸳鸯径。\n楚岫秦眉相入映。\n私倚云阑，淡月笼花顶。\n今夕兰釭空吊影。\n绣衾罗荐馀香冷。"
  ],
  [
    "秋蕊香",
    "仇远",
    "三径归来秋早。\n门外金铺谁扫。\n东篱不种闲花草。\n恼乱西风未了。\n霜华侵鬓渊明老。\n南山晓。\n啼红怨绿骎骎少。\n自采落叶英黄小。"
  ],
  [
    "越山青・长相思",
    "仇远",
    "四月时。\n五月时。\n柳絮无风不肯飞。\n卷帘看燕归。\n雨凄凄。\n草凄凄。\n及早关门睡起迟。\n省人多少诗。"
  ],
  [
    "两同心",
    "仇远",
    "踏青归後，小步西园。\n翠袖薄、新篁难倚，绿窗润、弱絮轻黏。\n春风急，暮雨凄然。\n早听啼鹃。\n忆昔几度湖边。\n款曲花前。\n约俊客、同倾凿落，看游女、同上秋千。\n春无主，落日低烟。\n芳草年年。"
  ],
  [
    "破阵子",
    "仇远",
    "柳浪六桥春碧，香尘十里香风。\n好是烂游浓醉後，画□阑干见小红。\n红明绿暗中。\n旧约涌金门道，纱笼毕竟相逢。\n只恐入城归路杂，便转头树北云东。\n侯门深几重。"
  ],
  [
    "凤凰阁",
    "仇远",
    "晴绵欺雪，扑扑红楼锦幄。\n小晴蜓载水花泊。\n犹记横波浅笑，香云深约。\n甚可怪、匆匆忘却。\n寻芳人老，那得心情问著。\n雁程不到怨无托。\n还又月笛幽院，风镫疏箔。\n谩傍竹、寒笼翠薄。"
  ],
  [
    "归田乐",
    "仇远",
    "略彴横溪曲。\n映带短莎修竹。\n傍岸谁家屋。\n爱水护遥碧，林拥深绿。\n呼布谷。\n东里西邻才一簇。\n社鼓初鸣春酒熟。\n长衫方帽，翁醉扶黄犊。\n断霞倦鹊，未晚先争宿。\n门外月明三六六。"
  ],
  [
    "解佩令",
    "仇远",
    "浅莎深苑，流萤暗度。\n问霜纨、藏在何处。\n一自西风，乱翦翦、枝头红露。\n怕因循、彩鸾尘蠹。\n歌台香散，离宫烛暗，谩消凝、凌波微步。\n最怕黄昏，小楼外、零云残雨。\n把相思、共青镫诉。"
  ],
  [
    "何满子・河满子",
    "仇远",
    "舞褥行云衬步，歌纨片月生怀。\n歌残舞罢花困软，凝情犹小徘徊。\n髻滑频扶堕珥，裙低略露弓鞋。\n当日凝香清燕，惯听八拍三台。\n谢娘荀令都□老，匆匆好梦惊回。\n闲指青衫旧泪，空连半股鸾钗。"
  ],
  [
    "更漏子",
    "仇远",
    "楝花风，都过了。\n冷落绿阴池沼。\n春草草，草离离。\n离人归未归。\n暗魂消，频梦见。\n依约旧时庭院。\n红笑浅，绿颦深。\n东风不自禁。"
  ],
  [
    "一落索",
    "仇远",
    "尽日西阑凭醉。\n新寒难睡。\n袖炉烟冷帐云宽，倩倩倩、先温被。\n空对短屏山水。\n清清无寐。\n却思十里小红楼，应不报、平安字。"
  ],
  [
    "相思引",
    "仇远",
    "鸦墨斜行印粉香。\n倚楼凝望过鸿将。\n寸心天远，月冷梦浮湘。\n题恨谩留诗叶小，合欢空恋舞衣长。\n旧愁千斛，深浅倩谁量。"
  ],
  [
    "生查子",
    "仇远",
    "钗头缀玉虫，耿耿东窗晓。\n京洛少年游，犹恨归来早。\n寒食正梨花，古道多芳草。\n今夜试青镫，依旧春花小。"
  ],
  [
    "思佳客",
    "仇远",
    "家住银塘东复东。\n赤阑桥下笑相逢。\n春风豆蔻抽新绿，夜雨茱萸湿老红。\n鸥鸟散，水天空。\n绮窗昨夜已无踪。\n月昏云淡沙汀小，帘影重重花影中。"
  ],
  [
    "思佳客",
    "仇远",
    "东壁谁家夜捣砧。\n荆江流滞客偏闲。\n三三五五潇湘雁，飞尽南云入北云。\n人独自，月黄昏。\n青镫红蕊落缤纷。\n野篁谩白秋萧索，无风无雨也闭门。"
  ],
  [
    "思佳客",
    "仇远",
    "霜醉秋花锦覆堤。\n西风一舸小桥西。\n闲将窗下红兰梦，写入江南白苎词。\n芳绪断，旧游非。\n空遗香墨湿乌丝。\n碧云冉冉无穷恨，只有山阳短笛知。"
  ],
  [
    "浣溪沙",
    "仇远",
    "鸦墨鸳茸暗小窗。\n栀花时递淡中香。\n何须华屋艳红妆。\n栊月凉筛金琐碎，床琴清写玉丁当。\n风车闲倚在回廊。"
  ],
  [
    "浣溪沙",
    "仇远",
    "薄薄梳妆细扫眉。\n鬟鸦双叠岭云低。\n对人浓笑问归期。\n荀令老来香已减，谢娘别後梦应迷。\n一番心事只春知。"
  ],
  [
    "浣溪沙",
    "仇远",
    "红紫妆林绿满池，游丝飞絮两依依。\n正当谷雨弄晴时。\n射鸭矮阑苍藓滑，画眉小槛晚花迟。\n一年弹指又春归。"
  ],
  [
    "浣溪沙",
    "仇远",
    "豆蔻枝头冷蝶飞。\n荼縻花里老莺啼。\n懒留春住听春归。\n北海芳尊谁共醉，东山游屐近应稀。\n小窗寒草送春时。"
  ],
  [
    "西江月",
    "仇远",
    "犹记春风庭院，桃花初识刘郎。\n绿腰传得旧官腔。\n自向花前学唱。\n锦瑟空寻小袖，翠衾尚带馀香。\n一番拈起一思量。\n又是桃花月上。"
  ],
  [
    "西江月",
    "仇远",
    "楚塞残星几点，关山明月三年。\n长亭犹有竹如椽。\n可惜中郎不见。\n折柳新愁未歇，落梅旧梦谁圆。\n何人吹向内门前。\n一片鹧鸪清怨。"
  ],
  [
    "西江月",
    "仇远",
    "漠漠河桥柳外，门巷镫初。\n笙歌饮散醉相扶。\n明月伴人归去。\n娃馆深藏云木，女墙斜掠烟芜。\n水天空阔见西湖。\n鹤立夜寒多处。"
  ],
  [
    "西江月",
    "仇远",
    "暗柳荒城叠鼓，小花静院深镫。\n年年寒食可曾晴。\n今夜晴犹未稳。\n豆蔻梢头二月，杜鹃枝上三更。\n春风知得此时情。\n吹动秋千红影。"
  ],
  [
    "西江月",
    "仇远",
    "小立画桥西畔，仙车蓦送香风。\n多情问我太匆匆。\n疑是当年小宋。\n须识蓬山不远，梨云路杳无踪。\n觉来斜月隔帘栊。\n不是相逢是梦。"
  ],
  [
    "减字木兰花",
    "仇远",
    "鸡儿画曲。\n处处筝□鸣雨屋。\n十载重游。\n柳外啼乌也怨秋。\n粉楹醉墨。\n燕去楼空人不识。\n醉踏花阴。\n错认人家月下门。"
  ],
  [
    "减字木兰花",
    "仇远",
    "三生杜牧。\n惯识小红楼上宿。\n压帽花斜。\n醉跨门前白鼻騧。\n归来寻睡。\n懒拨熏炉温素被。\n两袖香尘。\n肯信春风老得人。"
  ],
  [
    "减字木兰花",
    "仇远",
    "一番春暮。\n恼人更下潇潇雨。\n花片纷纷。\n燕子人家都是春。\n莫留春住。\n问春归去家何处。\n春与人期。\n春未归时人未归。"
  ],
  [
    "木兰花令",
    "仇远",
    "一声啼鴂无芳草。\n南浦晴波云渺渺。\n蠹尘珠网满香车，三十六桥春悄悄。\n垂杨柳舞吹笙道。\n红粉台空灰蝶小。\n惜花心性不禁愁，莫放堕香随去鸟。"
  ],
  [
    "菩萨蛮",
    "仇远",
    "翠鸾不隔巫山路。\n无人肯指行云处。\n徙倚最高楼。\n秋波春望愁。\n先来愁似雾。\n更下丝丝雨。\n芳径溅香泥。\n苔花滑马蹄。"
  ],
  [
    "菩萨蛮",
    "仇远",
    "瑶琴欲把相思谱。\n殷勤难写相思语。\n人在碧苕滨。\n相思烟水深。\n鳞波流碎月。\n荏苒年芳歇。\n何处寄相思。\n白苹秋一枝。"
  ],
  [
    "失调名",
    "高远",
    "梦绕荆溪，蟹肥春瓮满。"
  ],
  [
    "霜天晓角",
    "杨均",
    "丹楹转月。\n金绣纷幢钺。\n勋在有唐宗社，人千载、仰英烈。\n维辰嗟尽节。\n故里昭虔揭。\n临御雍雍来下，歆初荐、俎羞洁。"
  ],
  [
    "霜天晓角",
    "杨均",
    "当年宋壁。\n血拥河流赤。\n全护东南形胜，百易万、五神力。\n人心同奋激。\n立此生民极。\n哀角载歌霜晓，琼、圣容怿。"
  ],
  [
    "霜天晓角",
    "杨均",
    "忠忱谊愊。\n对越如丹赤。\n缅想遗风馀烈，犹身见、古颜色。\n惟馨非黍稷。\n穆穆歆明德。\n簟滟芳彝须醉，回云旞、佑乡国。"
  ],
  [
    "鹊桥仙",
    "詹无咎",
    "龟儿吐火，鹤儿衔火。\n药线上、轮儿走火。\n十胜一斗七星毯，一架上、有许多包裹。\n梨花数朵。\n杏花数朵。\n又开放、牡丹数朵。\n便当场好手路歧人，也须教、点头咽唾。"
  ],
  [
    "醉太平",
    "王梦应",
    "寒窗月晴。\n寒梢露明。\n一痕归影灯青。\n又分携短亭。\n蘅皋佩云。\n蒸溪酒春。\n有谁勤说归程。\n是峰头雁声。"
  ],
  [
    "渔父词・渔父",
    "孙锐",
    "平湖千顷浪花飞。\n春後银鱼霜更肥。\n菱叶饭，芦花衣。\n酒酣载月忙呼归。"
  ],
  [
    "一翦梅",
    "醴陵士人",
    "宰相巍巍坐庙堂。\n说着经量。\n便要经量。\n那个臣僚上一章。\n头说经量。\n尾说经量。\n轻狂太守在吾邦。\n闻说经量。\n星夜经量。\n山东河北久抛荒。\n好去经量。\n胡不经量。"
  ],
  [
    "霜天晓角",
    "徐君宝妻",
    "双峦斗碧，寒玉雕秋壁。\n两道凝螺天半，横无限、青青色。\n拍案涛声急。\n似鼓临邛瑟。\n窗下镜台鸾去，空留得、春山迹。"
  ],
  [
    "沁园春",
    "无闻翁",
    "埋怨姐姐，衔恨婆婆。"
  ],
  [
    "沁园春",
    "杨氏",
    "便归去，懒东涂西抹，学少年婆。"
  ],
  [
    "满庭芳",
    "杨氏",
    "错应谁铸。"
  ],
  [
    "更漏子",
    "张淑芳",
    "墨痕香，红蜡泪。\n点点愁人离思。\n桐叶落，蓼花残。\n雁声天外寒。\n五云岭，九溪坞。\n待到秋来更苦。\n风淅淅，水淙淙。\n不教蓬径通。"
  ],
  [
    "浣溪沙",
    "张淑芳",
    "散步山前春草香。\n朱阑绿水绕吟廊。\n花枝惊堕绣衣裳。\n或定或摇江上柳，为莺为凤月中篁。\n为谁掩抑锁芸窗。"
  ],
  [
    "浣溪沙",
    "杨舜举",
    "残照西风一片愁。\n疏杨画出六桥秋。\n游人不上十三楼。\n有泪金仙还泣汉，无心玉马已朝周。\n平湖寂寂水空流。"
  ],
  [
    "虞美人",
    "罗志仁",
    "君王曾惜如花面。\n往事多恩怨。\n霓裳和泪换袈裟。\n又送鸾舆北去、听琵琶。\n当年未削青螺髻。\n知是归期未。\n天花丈室万缘空。\n结绮临春何处、泪痕中。"
  ],
  [
    "减字木兰花",
    "曾寅孙",
    "生绡蜀茧。\n笔底墨云飞一片。\n点点秋腴。\n收得骊龙颌下珠。\n兴来一扫。\n惜处有时悭似宝。\n露叶烟条。\n几度西风吹不凋。"
  ],
  [
    "卜算子",
    "止禅师",
    "书是玉关来，泪向松江堕。\n梅自飘香柳自青，嘹唳征鸿过。\n沙漠暗尘飞，嵩狱愁云锁。\n淮上千营夜枕戈，此恨凭谁破。"
  ],
  [
    "风入松",
    "蒋捷",
    "东风方到旧桃枝。\n仙梦已云迷。\n画阑红子摴蒱处，依然是、春昼帘垂。\n恨杀河东狮子，惊回海底鸥儿。\n寻芳小步莫嫌迟。\n此去却慵移。\n断肠不在分襟後，元来在、襟未分时。\n柳岸犹携素手，兰房早掩朱扉。"
  ],
  [
    "解佩令",
    "蒋捷",
    "春晴也好。\n春阴也好。\n著些儿、春雨越好。\n春雨如丝，绣出花枝红袅。\n怎禁他、孟婆合皂。\n梅花风小。\n杏花风小。\n海棠风、蓦地寒峭。\n岁岁春光，被二十四风吹老。\n楝花风、尔且慢到。"
  ],
  [
    "一翦梅",
    "蒋捷",
    "小巧楼台眼界宽。\n朝卷帘看。\n暮卷帘看。\n故乡一望一心酸。\n云又迷漫。\n水又迷漫。\n天不教人客梦安。\n昨夜春寒。\n今夜春寒。\n梨花月底两眉攒。\n敲遍阑干。\n拍遍阑干。"
  ],
  [
    "一翦梅",
    "蒋捷",
    "一片春愁待酒浇。\n江上舟摇。\n楼上帘招。\n秋娘度与泰娘娇。\n风又飘飘。\n雨又萧萧。\n何日归家洗客袍。\n银字笙调。\n心字香烧。\n流光容易把人抛。\n红了樱桃。\n绿了芭蕉。"
  ],
  [
    "糖多令・唐多令",
    "蒋捷",
    "秋碧泻晴湾。\n楼台云影闲。\n记仙家、元在蓬山。\n飞到雁峰尘更少，三万顷、玉无边。\n金盏倒垂莲。\n歌摇香雾鬟。\n任芙蓉、玉月朱阑。\n天气已凉犹未冷，重九後、小春前。"
  ],
  [
    "柳梢青",
    "蒋捷",
    "小饮微吟，残灯断雨，静户幽窗。\n几度花开，几番花谢，又到黄昏。\n潘娘不是潘郎。\n料应也、霜黏鬓旁。\n鹦鹉阑空，鸳鸯壶破，烟渺云茫。"
  ],
  [
    "阮郎归",
    "蒋捷",
    "雪飞灯背雁声低。\n寒生红被池。\n小屏风畔立多时。\n闲看番马儿。\n新揾泪，旧题诗。\n一般罗带垂。\n琼箫夜夜挟愁吹。\n梅花知不知。"
  ],
  [
    "金蕉叶",
    "蒋捷",
    "云褰翠幕。\n满天星碎珠迸索。\n孤蟾阑外，照我看看过转角。\n酒醒寒砧正作。\n待眠来、梦魂怕恶。\n枕屏那更，画了平洲断雁落。"
  ],
  [
    "忆秦娥",
    "蒋捷",
    "山无限。\n登山试望吴宫殿。\n吴宫殿。\n是藏深坞，是临清浅。\n（缺词文）（缺词文）（缺词文）（缺词文）（缺词文）"
  ],
  [
    "谒金门",
    "蒋捷",
    "（缺词文）（缺词文）（缺词文）（缺词文）（缺词文）"
  ],
  [
    "菩萨蛮",
    "蒋捷",
    "（缺词文）（缺词文）（缺词文）（缺词文）"
  ],
  [
    "卜算子",
    "蒋捷",
    "（缺词文）（缺词文）（缺词文）"
  ],
  [
    "霜天晓角",
    "蒋捷",
    "（缺词文）（缺词文）"
  ],
  [
    "点绛唇",
    "蒋捷",
    "（缺词文）"
  ],
  [
    "昭君怨",
    "蒋捷",
    "担子挑春虽小。\n白白红红都好。\n卖过巷东家。\n巷西家。\n帘外一声声叫。\n帘里鸦鬟入报。\n问道买梅花。\n买梅花。"
  ],
  [
    "如梦令",
    "蒋捷",
    "夜月溪篁鸾影。\n晓露岩花鹤顶。\n半世踏红尘，到底输他村景。\n村景。\n村景。\n樵斧耕蓑渔艇。"
  ],
  [
    "小重山",
    "蒋捷",
    "晴浦溶溶明断霞。\n楼台摇影处，是谁家。\n银红裙裥皱宫纱。\n风前坐，闲斗郁金芽。\n人散树啼鸦。\n粉团黏不住，旧繁华。\n双龙尾上月痕斜。\n而今照，冷淡白菱花。"
  ],
  [
    "小重山",
    "蒋捷",
    "曾伴芳卿锵佩环。\n西风吹梦断，堕人寰。\n假饶无分入雕阑。\n窥妆镜，也合小溪湾。\n此地有谁怜。\n斜阳牛卧处，牧童攀。\n劝花休苦恨天天。\n从来道，薄命是朱颜。"
  ],
  [
    "蝶恋花",
    "蒋捷",
    "我爱荷花花最软。\n锦拶云挨，朵朵娇如颤。\n一阵微风来自远。\n红低欲蘸凉波浅。\n莫是羊家张静婉。\n抱月飘烟，舞得腰肢倦。\n偷把翠罗香被展。\n无眠却又频翻转。"
  ],
  [
    "虞美人",
    "蒋捷",
    "丝丝杨柳丝丝雨。\n春在溟蒙处。\n楼儿忒小不藏愁。\n几度和云飞去、觅归舟。\n天怜客子乡关远。\n借与花消遣。\n海棠红近绿阑干。\n才卷朱帘却又、晚风寒。"
  ],
  [
    "虞美人",
    "蒋捷",
    "少年听雨歌楼上。\n红烛昏罗帐。\n壮年听雨客舟中。\n江阔云低、断雁叫西风。\n而今听雨僧庐下。\n鬓已星星也。\n悲欢离合总无情。\n一任阶前、点滴到天明。"
  ],
  [
    "南乡子",
    "蒋捷",
    "泊雁小汀洲。\n冷淡湔裙水漫秋。\n裙上唾花无觅处，重游。\n隔柳惟存月半钩。\n准拟架层楼。\n望得伊家见始休。\n还怕粉云天末起，悠悠。\n化作相思一片愁。"
  ],
  [
    "南乡子",
    "蒋捷",
    "翠幰夜游车。\n不到山边与水涯。\n随分纸灯三四盏，邻家。\n便做元宵好景夸。\n谁解倚梅花。\n思想灯球坠绛纱。\n旧说梦华犹未了，堪嗟。\n才百馀年又梦华。"
  ],
  [
    "步蟾宫",
    "蒋捷",
    "绿华翦碎娇云瘦。\n剩妆点、菊前蓉後。\n娟娟月也染成香，何况、纤罗襟袖。\n秋窗一夜西风骤。\n翠奁锁、琼珠花镂。\n人间富贵总腥膻，且和露、攀花三嗅。"
  ],
  [
    "步蟾宫",
    "蒋捷",
    "玉窗掣锁香云涨。\n唤绿袖、低敲方响。\n流苏拂处字微讹，但斜倚、红梅一饷。\n月在帘衣上。\n做池馆、春阴模样。\n春阴模样不如晴，这催雪、曲儿休唱。"
  ],
  [
    "玉楼春",
    "蒋捷",
    "秦人占得桃源地。\n说道花深堪避世。\n桃花湾内岂无花，吕政马来拦不住。\n明朝与子穿花去。\n去看霜蹄剜石处。\n茫茫秦事是耶非，万一问花花解语。"
  ],
  [
    "恋绣衾",
    "蒋捷",
    "茜金小袖花下行。\n过桥亭、倚树听莺。\n被柳线、低萦鬓，绀云垂、钗凤半横。\n红薇影转晴窗昼，漾兰心、未到绣絣。\n奈一点、春来恨，在青蛾、弯处又生。"
  ],
  [
    "浪淘沙",
    "蒋捷",
    "人爱晓妆鲜。\n我爱妆残。\n翠钗扶住欲敧鬟。\n印了夜香无事也，月上凉天。\n新谱学筝难。\n愁涌蛾弯。\n一床衾浪未红翻。\n听得人催佯不睬，去洗珠钿。"
  ],
  [
    "浪淘沙",
    "蒋捷",
    "明露浴疏桐。\n秋满帘栊。\n掩琴无语意忡忡。\n掐破东窗窥皓月，早上芙蓉。\n前事渺茫中。\n烟水孤鸿。\n一尊重九又成空。\n不解吹愁吹帽落，恨杀西风。"
  ],
  [
    "燕归梁",
    "蒋捷",
    "我梦唐宫春昼迟。\n正舞到、曳裾时。\n翠云队仗绛霞衣。\n慢腾腾、手双垂。\n忽然急鼓催将起，似彩凤、乱惊飞。\n梦回不见万琼妃。\n见荷花、被风吹。"
  ],
  [
    "步蟾宫",
    "蒋捷",
    "去年云掩冰轮皎。\n喜今岁、微阴俱扫。\n乾坤一片玉琉璃，怎算得、清光多少。\n无歌无酒痴顽老。\n对愁影、翻嫌分晓。\n天公元不负中秋，我自把、中秋误了。"
  ],
  [
    "南乡子",
    "蒋捷",
    "冷淡是秋花。\n更比秋花冷淡些。\n到处芙蓉供醉赏，从他。\n自有幽人处士夸。\n寂寞两三葩。\n昼日无风也带斜。\n一片西窗残照里，谁家。\n卷却湘裙薄薄纱。"
  ],
  [
    "行香子",
    "蒋捷",
    "红了樱桃。\n绿了芭蕉。\n送春归、客尚蓬飘。\n昨宵谷水，今夜兰皋。\n奈云溶溶，风淡淡，雨潇潇。\n银字笙调。\n心字香烧。\n料芳悰、乍整还凋。\n待将春恨，都付春潮。\n过窈娘堤，秋娘渡，泰娘桥。"
  ],
  [
    "粉蝶儿",
    "蒋捷",
    "啼鴂声中，春光化成春梦。\n问东君、仗谁诗送。\n燕怜晴，莺爱暖，一窗芳哄。\n奈匆匆、催他柳绵狂纵。\n轻罗扇小，桐花又飞么凤。\n记寒吟、沁梅霜冻。\n古今□，人易老，莫闲双鞚。\n尚堪游、荼䕷粉云香洞。"
  ],
  [
    "风入松",
    "张炎",
    "老来学圃乐年华。\n茅屋短篱遮。\n儿孙戏逐田翁去，小桥横、路转三叉。\n细雨一犁春意，西风万宝生涯。\n携筇犹记度晴沙。\n流水带寒鸦。\n门前少得宽闲地，绕平畴、尽是桑麻。\n却笑牧童遥指，杏花深处人家。"
  ],
  [
    "江神子・江城子",
    "张炎",
    "奇峰相对接球庭。\n乍微晴，又微阴。\n舍北江东，如盖自亭亭。\n翻笑天台连雁荡，隔一片、不逢君。\n此中幽趣许谁邻。\n境双清。\n人独清。\n采药难寻，童子语山深。\n绝似醉翁游乐意，林壑静、听泉声。"
  ],
  [
    "风入松",
    "张炎",
    "卷舒无意入虚玄。\n丘壑伴云烟。\n石根清气千年润，覆孤松、深护啼猿。\n霭霭静随仙隐，悠悠闲对僧眠。\n傍花懒向小溪边。\n空谷覆流泉。\n浮踪自感今如此，已无心、万里行天。\n记得晋人归去，御风飞过斜川。"
  ],
  [
    "风入松",
    "张炎",
    "小窗晴碧飐帘波。\n昼影舞飞梭。\n惜春休问花多少，柳成阴、春已无多。\n金字初寻小扇，铢衣早试轻罗。\n园林未肯受清和。\n人醉牡丹坡。\n啸歌且尽平生事，问东风、毕竟如何。\n燕子寻常巷陌，酒边莫唱西河。"
  ],
  [
    "风入松",
    "张炎",
    "一春不是不寻春。\n终是不忺人。\n好怀渐向中年减，对歌钟、浑没心情。\n短帽怕黏飞絮，轻衫压扑游尘。\n暖香十里软莺声。\n小舫绿杨阴。\n梦随蝴蝶飘零後，尚依依、花月关心。\n惆怅一株梨雪，明年甚处清明。"
  ],
  [
    "恋绣衾",
    "张炎",
    "一枝凉玉敧路尘。\n下瑶台、疑是梦云。\n怕趁取、西风去，被何人、拈住皱裙。\n温柔只在秋波里，这些儿、真个动心。\n再同饮、花前酒，莫都忘、今夜夜深。"
  ],
  [
    "浣溪纱・浣溪沙",
    "张炎",
    "犀押重帘水院深。\n柳绵扑帐昼愔愔。\n梦回孤蝶弄春阴。\n乍减楚衣收带眼，初匀商鼎熨香心。\n燕归摇动护花铃。"
  ],
  [
    "菩萨蛮",
    "张炎",
    "蕊香不恋琵琶结。\n舞衣折损藏花蝶。\n春梦未堪凭。\n几时春梦真。\n愁把残更数。\n泪落灯前雨。\n歌酒可曾忺。\n情怀似去年。"
  ],
  [
    "四字令・醉太平",
    "张炎",
    "莺吟翠屏。\n帘吹絮云。\n东风也怕花瞋。\n带飞花赶春。\n邻娃笑迎。\n嬉游趁晴。\n明朝何处相寻。\n那人家柳阴。"
  ],
  [
    "杏花天",
    "张炎",
    "湘罗几翦黏新巧。\n似过雨、胭脂全少。\n不教枝上春痕闹。\n都被海棠分了。\n带柳色、愁眉暗恼。\n谩遥指、孤村自好。\n深巷明朝休起早。\n空等卖花人到。"
  ],
  [
    "醉落魄・一斛珠",
    "张炎",
    "柳侵阑角。\n画帘风软红香泊。\n引人蝴蝶翻轻薄。\n已自关情，和梦近来恶。\n眉梢轻把闲愁著。\n如今愁重眉梢弱。\n双眉不画愁消却。\n不道愁痕，来傍眼边觉。"
  ],
  [
    "小重山",
    "张炎",
    "清气飞来望似空。\n数椽何用草，膝堪容。\n卷将一片当帘栊。\n难持赠，只在此山中。\n鱼影倦随风。\n无心成雨意，又西东。\n都缘窗户自玲珑。\n江枫外，不隔夜深钟。"
  ],
  [
    "南楼令・唐多令",
    "张炎",
    "一片赤城霞。\n无心恋海涯。\n远飞来、乔木人家。\n且向琴书深处隐，终胜似、听琵琶。\n休近七香车。\n年华已破瓜。\n怕依然、刘阮桃花。\n欲问长生何处好，金鼎内、转丹砂。"
  ],
  [
    "烛影摇红",
    "张炎",
    "隔水呼舟，采香何处追游好。\n一年春事二分花，犹有花多少。\n容易繁华过了。\n趁园林、飞红未扫。\n旧酲新醉，几日不来，绿阴芳草。"
  ],
  [
    "风入松",
    "张炎",
    "危楼古镜影犹寒。\n倒景忽相看。\n桃花不识东西晋，想如今、也梦邯郸。\n缥缈神仙海上，飘零图画人间。\n宝光丹气共回环。\n水弱小舟闲。\n秋风难老三珠树，尚依依、脆管清弹。\n说与霓裳莫舞，银桥不到深山。"
  ],
  [
    "数花风・凤凰阁",
    "张炎",
    "好游人老，秋鬓芦花共色。\n征衣犹恋去年客。\n古道依然黄叶。\n谁家萧瑟。\n自笑我、如何是得。\n酒楼仍在，流落天涯醉白。\n孤城寒树美人隔。\n烟水此程应远，须寻梅驿。\n又渐数、花风第一。"
  ],
  [
    "南楼令・唐多令",
    "张炎",
    "风雨怯殊乡。\n梧桐又小窗。\n甚秋声、今夜偏长。\n忆著旧时歌舞地，谁得似、牧之狂。\n茉莉拥钗梁。\n云窝一枕香。\n醉瞢腾、多少思量。\n明月半床人睡觉，听说道、夜深凉。"
  ],
  [
    "南楼令・唐多令",
    "张炎",
    "重整旧渔蓑。\n江湖风雨多。\n好襟怀、近日消磨。\n流水桃花随处有，终不似、隐烟萝。\n南浦又渔歌。\n桃云泛远波。\n想孤山、山下经过。\n见说梅花都老尽，恁为问、是如何。"
  ],
  [
    "淡黄柳",
    "张炎",
    "楚腰一捻。\n羞翦青丝结。\n力未胜春娇怯怯。\n暗托莺声细说。\n愁蹙眉心斗双叶。\n正情切。\n柔枝未堪折。\n应不解、管离别。\n奈如今已入东风睫。\n望断章台，马蹄何处，闲了黄昏淡月。"
  ],
  [
    "清平乐",
    "张炎",
    "候蛩凄断。\n人语西风岸。\n月落沙平江似练。\n望尽芦花无雁。\n暗教愁损兰成，可怜夜夜关情。\n只有一枝梧叶，不知多少秋声。"
  ],
  [
    "虞美人",
    "张炎",
    "修眉刷翠春痕聚。\n难翦愁来处。\n断丝无力绾韶华。\n也学落红流水、到天涯。\n那回错认章台下。\n却是阳关也。\n待将新恨趁杨花。\n不识相思一点、在谁家。"
  ],
  [
    "减字木兰花",
    "张炎",
    "锁香亭榭。\n花艳烘春曾卜夜。\n空想芳游。\n不到秋凉不信愁。\n酒迟歌缓。\n月色平分窗一半。\n谁伴孤吟。\n手擘黄花碎却心。"
  ],
  [
    "踏莎行",
    "张炎",
    "柳未三眠，风才一讯。\n催人步屧吹笙径。\n可曾中酒似当时，如今却是看花病。\n老愿春迟，愁嫌昼静。\n秋千院落寒犹剩。\n卷帘休问海棠开，相传燕子归来近。"
  ],
  [
    "南乡子",
    "张炎",
    "歌扇锦连枝。\n问著东风已不知。\n怪底楼前多种柳，相思。\n那叶浑如旧样眉。\n醉里眼都迷。\n遮莫东墙带笑窥。\n行到寻常游冶处，慵归。\n只道看花似向时。"
  ],
  [
    "蝶恋花",
    "张炎",
    "颇爱杨琼妆淡注。\n犹理螺鬟，扰扰松云聚。\n两翦秋痕流不去。\n佯羞却把周郎顾。\n欲诉闲愁无说处。\n几过莺帘，听得间关语。\n昨夜月明香暗度。\n相思忽到梅花树。"
  ],
  [
    "蝶恋花",
    "张炎",
    "仙子锄云亲手种。\n春闹枝头，消得微霜冻。\n可是东风吹不动。\n金铃悬网珊瑚重。\n社燕盟鸥诗酒共。\n未足游情，刚把斜阳送。\n今夜定应归去梦。\n青苹流水箫声弄。"
  ],
  [
    "蝶恋花",
    "张炎",
    "巧结分枝黏翠艾。\n翦翦香痕，细把泥金界。\n小簇葵榴芳锦隘。\n红妆人见应须爱。\n午镜将拈开凤盖。\n倚醉凝娇，欲戴还慵戴。\n约臂犹馀朱索在。\n梢头添挂朱符袋。"
  ],
  [
    "清平乐",
    "张炎",
    "暗香千树。\n结屋中间住。\n明月一方流水护。\n梦入梨云深处。\n清冰隔断尘埃。\n无人踏碎苍苔。\n一似逋仙归後，吟诗不下山来。"
  ],
  [
    "踏莎行",
    "张炎",
    "花引春来，手擎春住。\n芳心一点谁分付。\n微歌微笑蓦思量，瞥然抛与东流去。\n带润偷拈，和香密护。\n归时自有留连处。\n不随烟水不随风，不教轻把刘郎误。"
  ],
  [
    "浪淘沙",
    "张炎",
    "香雾湿云环。\n蕊佩珊珊。\n酒醒微步晚波寒。\n金鼎尚存丹已化，雪冷虚坛。\n游冶未知还。\n鹤怨空山。\n潇湘无梦绕丛兰。\n碧海茫茫归不去，却在人间。"
  ],
  [
    "西江月",
    "张炎",
    "落落奇花未吐，离离瑶草偏幽。\n蓬山元是不知秋。\n却笑人间春瘦。\n潇丽寒犀麈尾，玲珑润玉搔头。\n半窗晴日水痕收。\n不怕杜鹃啼後。"
  ],
  [
    "珍珠令",
    "张炎",
    "桃花扇底歌声杳。\n愁多少。\n便觉道花阴闲了。\n因甚不归来，甚归来不早。\n满院飞花休要扫。\n待留与、薄情知道。\n怕一似飞花，和春都老。"
  ],
  [
    "好事近",
    "张炎",
    "葱倩满身云，酒晕浅融香颊。\n水调数声娴雅，把芳心偷说。\n风吹裙带下阶迟，惊散双蝴蝶。\n佯拈花枝微笑，溜晴波一瞥。"
  ],
  [
    "小重山",
    "张炎",
    "阴过云根冷不移。\n古林疏又密，色依依。\n何须喷饭笑当时。\n谷，盈尺小鹅溪。\n展玩似堪疑。\n楚山从此去，望中迷。\n不知何处倚湘妃。\n空江晚，长笛一声吹。"
  ],
  [
    "蝶恋花",
    "张炎",
    "求友林泉深密处。\n弄舌调簧，如问春何许。\n燕子先将雏燕去。\n凄凉可是歌来暮。\n乔木萧萧梧叶雨。\n不似寻芳，翻落花心露。\n认取门前杨柳树。\n数声须入新年语。"
  ],
  [
    "南楼令・唐多令",
    "张炎",
    "天净雨初晴。\n秋清人更清。\n满吟窗、柳思周情。\n一片香来松桂下，长听得，读书声。\n闲处卷黄庭。\n年年两鬓青。\n佩芳兰、不系尘缨。\n傍取溪边端正月，对玉兔、话长生。"
  ],
  [
    "风入松",
    "张炎",
    "新篁依约佩初摇。\n老石润山腰。\n逸人未必犹酣酒，正溪头、风雨潇潇。\n砺齿犹随市隐，虚心肯受春招。\n从教三径入渔樵。\n对此觉尘消。\n娟枝冷叶无多子，伴明窗、书卷诗瓢。\n清过炎天梅蕊，淡欺雪里芭蕉。"
  ],
  [
    "踏莎行",
    "张炎",
    "水落槎枯，田荒玉碎。\n夜阑秉烛惊相对。\n故家人物已无传，一灯却照清江外。\n色展天机，光摇海贝。\n锦囊日月奚童背。\n重逢何处抚孤松，共吟风月西湖醉。"
  ],
  [
    "清平乐",
    "张炎",
    "□花一叶。\n比似前时别。\n烟水茫茫无处说。\n冷却西湖□月。\n贞芳只合深山。\n红尘了不相关。\n留得许多清影，幽香不到人间。"
  ],
  [
    "清平乐",
    "张炎",
    "□□不了。\n都被红尘老。\n一粒粟中休道好。\n弱水竟通蓬岛。\n孤云漂泊难寻。\n如今却在□□。\n莫趁清风出岫，此中方是无心。"
  ],
  [
    "清平乐",
    "张炎",
    "平沙流水。\n叶老芦花未。\n落雁无声还有字。\n一片潇湘古意。\n扁舟记得幽寻。\n相寻只在□□。\n莫趁春风飞去，玉关夜雪犹深。"
  ],
  [
    "临江仙",
    "张炎",
    "翦翦春水出万壑，和春带出芳丛。\n谁分弱水洗尘红。\n低回金叵罗，约略玉玲珑。\n昨夜洞庭云一片，朗吟飞过天风。\n戏将瑶草散虚空。\n灵根何处觅，只在此山中。"
  ],
  [
    "思佳客",
    "张炎",
    "梦里瞢腾说梦华。\n莺莺燕燕已天涯。\n蕉中覆处应无鹿，汉上从来不见花。\n今古事，古今嗟。\n西湖流水响琵琶。\n铜驼烟雨栖芳草，休向江南问故家。"
  ],
  [
    "清平乐",
    "张炎",
    "柳间花外。\n日日离人泪。\n忆得楼心和月醉。\n落叶与愁俱碎。\n如今一笑吴中。\n眼青犹认衰翁。\n先泛扁舟烟水，西湖多定相逢。"
  ],
  [
    "清平乐",
    "张炎",
    "□□晴树。\n寒食无风雨。\n记得当时游冶处。\n桂底一身香露。\n神仙只在蓬莱。\n不知白鹤飞来。\n乘兴飘然归去，人踏破青苔。"
  ],
  [
    "风入松",
    "张炎",
    "满头风雪昔同游。\n同载月明舟。\n回来又续西湖梦，绕江南、那处无愁。\n赢得如今老大，依然只是漂流。\n故人翦烛对花讴。\n不记此身浮。\n征衣冷落荷衣暖，径虽荒、也合归休。\n明□□□烟水，相思却在并州。"
  ],
  [
    "渔歌子",
    "张炎",
    "□卯湾头屋数间。\n放船收尽一溪山。\n聊适兴，且怡颜。\n问天难买是真闲。"
  ],
  [
    "渔歌子",
    "张炎",
    "□□□□□溪流。\n紧系篱边一叶舟。\n沽酒去，闭门休。\n从此清闲不属鸥。"
  ],
  [
    "渔歌子",
    "张炎",
    "□□□□白云多。\n童子贪眠枕绿蓑。\n莞尔笑，浩然歌。\n奈此萧萧落叶何。"
  ],
  [
    "渔歌子",
    "张炎",
    "□□□□半树梅。\n卷帘一色玉蓬莱。\n宜啸咏，莫徘徊。\n乘兴扁舟好去来。"
  ],
  [
    "渔歌子",
    "张炎",
    "□□□□□子同。\n更无人识老渔翁。\n来往事，有无中。\n却恐桃源自此通。"
  ],
  [
    "渔歌子",
    "张炎",
    "□□□□□求鱼。\n钓不得鱼还自如。\n尘事远，世人疏。\n何须更写绝交书。"
  ],
  [
    "渔歌子",
    "张炎",
    "□□□□濯尘缨。\n严濑磻溪有重轻。\n多少事，古今情。\n今人当似古人清。"
  ],
  [
    "渔歌子",
    "张炎",
    "□□□□□浮家。\n篷底光阴鬓未华。\n停短棹，舣平沙。\n流水恐是杏坛花。"
  ],
  [
    "渔歌子",
    "张炎",
    "□□□□□孤村。\n路隔尘寰水到门。\n斜照散，远云昏。\n白鹭飞来老树根。"
  ],
  [
    "渔歌子",
    "张炎",
    "□□□年酒半酣。\n知鱼知我静中参。\n峰六六，径三三。\n此怀难与俗人谈。"
  ],
  [
    "一翦梅",
    "张炎",
    "闷蕊惊寒减艳痕。\n蜂也消魂。\n蝶也消魂。\n醉归无月傍黄昏。\n知是花村。\n知是前村。\n留得闲枝叶半存。\n好似桃根。\n不似桃根。\n小楼昨夜雨声浑。\n春到三分。\n秋到三分。"
  ],
  [
    "南乡子",
    "张炎",
    "野色一桥分。\n活水流云直到门。\n落叶堆篱从不扫，开尊。\n醉里教儿诵楚文。\n隔断马蹄痕。\n商鼎熏花独自闻。\n吟思更添清绝处，黄昏。\n月白枝寒雪满村。"
  ],
  [
    "清平乐",
    "张炎",
    "五湖一叶。\n风浪何时歇。\n醉里不知花影别。\n依旧空山明月。\n夜深鹤怨归迟。\n此时那处堪归。\n门外一株杨柳，折来多少相思。"
  ],
  [
    "柳梢青",
    "张炎",
    "一夜凝寒，忽成琼树，换却繁华。\n因甚春深，片红不到，绿水人家。\n眼惊白昼天涯。\n空望断、尘香钿车。\n独立回风，东阑惆怅，莫是梨花。"
  ],
  [
    "南歌子",
    "张炎",
    "窗密春声聚，花多水影重。\n只留一路过东风。\n围得生香不断、锦熏笼。\n月地连金屋，云楼瞰翠蓬。\n惺忪笑语隔帘栊。\n知是谁调鹦鹉、柳阴中。"
  ],
  [
    "青玉案",
    "张炎",
    "万红梅里幽深处。\n甚杖履、来何暮。\n草带湘香穿水树。\n尘留不住。\n云留却住。\n壶内藏今古。\n独清懒入终南去。\n有忙事、修花谱。\n骑省不须重作赋。\n园中成趣。\n琴中得趣。\n酒醒听风雨。"
  ],
  [
    "菩萨蛮",
    "张炎",
    "霜花铺岸浓如雪。\n田间水浅冰初结。\n林密乱鸦啼。\n山深雁过稀。\n风恬湖似镜。\n冷浸楼台影。\n梅不怕隆寒。\n疏葩正耐看。"
  ],
  [
    "点绛唇",
    "徐瑞",
    "多事春风，年年绿遍江南草。\n罗裙色好。\n莫把相如恼。\n梦入瑶台，搔背麻姑爪。\n还惊觉。\n杜鹃啼早。\n一夜相思老。"
  ],
  [
    "菩萨蛮",
    "王去疾",
    "吴波深处波声急。\n栏干下瞰鱼龙宅。\n江北与江南。\n斜阳山外山。\n十洲三岛地。\n梦里身曾至。\n今日醉危亭。\n神仙邀我盟。"
  ],
  [
    "踏莎行",
    "刘将孙",
    "水际轻烟，沙边微雨。\n荷花芳草垂杨渡。\n多情移徙忽成愁，依稀恰是西湖路。\n血染红笺，泪题锦句。\n西湖岂忆相思苦。\n只应幽梦解重来，梦中不识从何去。"
  ],
  [
    "阮郎归",
    "刘将孙",
    "斜阳江路柳青青。\n传杯那放停。\n上船不记送人行。\n南风吹酒醒。\n江曲曲，路萦萦。\n月明潮水生。\n送将残梦作浮萍。\n角声何处城。"
  ],
  [
    "南乡子",
    "刘将孙",
    "山色泛秋光。\n点点东篱菊又黄。\n岁月欺人如此去，堂堂。\n一事无成两鬓霜。\n佳节共持觞。\n无限杯供有限狂。\n明月明年诗句苦，茫茫。\n细把茱萸感慨长。"
  ],
  [
    "江城子",
    "刘将孙",
    "云涛白凤贺瑶池。\n仗葳蕤。\n路芳菲。\n十月温汤，赐浴卸罗衣。\n半点檀心天一笑，琼奴弱，玉环肥。\n风流谁合婿金闺。\n露将。\n雪争晖。\n贝阙珠宫，环佩月中归。\n误杀洛滨狂子建，情脉脉，恨依依。"
  ],
  [
    "西江月",
    "陈深",
    "龙沫流芳旎旎，犀沈锯削霏霏。\n薇心玉露练香泥。\n厌尽人间花气。\n银叶初温火缓，金猊静袅烟微。\n此时清赏只心知。\n难向人前举似。"
  ],
  [
    "虞美人",
    "陈深",
    "玉搔斜压乌云堕。\n拄颊看书卧。\n开元天子惜娉婷。\n一笑嫣然何事、便倾城。\n马嵬风雨归时路。\n艳骨销黄土。\n多情谁写书画中。\n江水江花千古、恨无穷。"
  ],
  [
    "少年游",
    "刘铉",
    "石榴花下薄罗衣。\n睡起却寻棋。\n未省高低，被伊春笋，拈了白玻璃。\n钏脱钗斜浑不省，意重子声迟。\n对面痴心，只愁收局，肠断欲输时。"
  ],
  [
    "蝶恋花",
    "刘铉",
    "人自怜春春未去。\n萱草石榴，也解留春住。\n只道送春无送处。\n山花落得红成路。\n高处莺啼低蝶舞。\n何况日长，燕子能言语。\n付与光阴相客主。\n晴云又卷西边雨。"
  ],
  [
    "乌夜啼",
    "刘铉",
    "垂杨影里残红。\n甚匆匆。\n只有榴花、全不怨东风。\n暮雨急。\n晓鸦湿。\n绿玲珑。\n比似茜裙初染、一般同。"
  ],
  [
    "鹊桥仙",
    "梅坡",
    "华桐日永，泛兰风细，节近朱明十日。\n玉麟何事吐书来，瑞世应、文章东壁。\n绿衣戏彩，金樽酌醴，兰玉阶庭森列。\n更看千岁树青青，管取并、三槐手植。"
  ],
  [
    "渔家傲",
    "某邑妓",
    "十月小春梅蕊破。"
  ],
  [
    "失调名",
    "阮郎中",
    "东风捻就，腰儿纤细。\n系的粉裙儿不起。\n近来只惯掌中看，忍教在、烛花影里。\n更阑应是，酒红微褪。\n暗蹙损、眉儿娇翠。\n夜深著两小鞋儿，靠那个、屏风立地。"
  ],
  [
    "失调名",
    "吴某",
    "剪罗幡儿，斜插真珠髻。"
  ],
  [
    "南乡子",
    "吴某",
    "楼台里、东风淡荡。"
  ],
  [
    "南乡子",
    "吴某",
    "乍卷珠帘新燕入。"
  ],
  [
    "多丽",
    "吴某",
    "几声天外归鸿。"
  ],
  [
    "渔家傲",
    "吴某",
    "一声初报晓。"
  ],
  [
    "蝶恋花",
    "俞克成",
    "梦断池塘惊乍晓。\n百舌无端，故作枝头闹。\n报道不禁寒料峭。\n未教舒展闲花草。\n尽日帘垂人不到。\n老去情疏，底事伤春瘦。\n相对一樽归计早。\n玉山不减巫山好。"
  ],
  [
    "小冲山・小重山",
    "宋丰之",
    "花样妖娆柳样柔。\n眼波流不断、满眶秋。\n窥人佯整玉搔头。\n娇无力，舞罢却成羞。\n无计与迟留。\n满怀禁不得、许多愁。\n一溪春水送行舟。\n无情月，偏照水东楼。"
  ],
  [
    "风中柳・谢池春",
    "孙夫人",
    "销灭芳容，端的为郎烦恼。\n鬓慵梳、宫妆草草。\n别离情绪，待归来都告。\n怕伤郎、又还休道。\n利锁名缰，几阻当年欢笑。\n更那堪、鳞鸿信杳。\n蟾枝高折，愿从今须早。\n莫辜负、凤帏人老。"
  ],
  [
    "声声慢",
    "吴叔",
    "烟横山腹，雁点秋容。"
  ],
  [
    "忆秦娥",
    "郑文妻",
    "花深深。\n一钩罗袜行花阴。\n行花阴。\n闲将柳带，细结同心。\n日边消息空沈沈。\n画眉楼上愁登临。\n愁登临。\n海棠开後，望到如今。"
  ],
  [
    "鹧鸪天",
    "刘鼎臣妻",
    "金屋无人夜剪缯。\n宝钗翻作齿痕轻。\n临行执手殷勤送，衬取萧郎两鬓青。\n听嘱付，好看承。\n千金不抵此时情。\n明年宴罢琼林晚，酒面微红相映明。"
  ],
  [
    "柳梢青",
    "张任国",
    "挂起招牌。\n一声喝采，旧店新开。\n熟事孩儿，家怀老子，毕竟招财。\n当初合下安排。\n又不豪门买呆。\n自古道、正身替代，见任添差。"
  ],
  [
    "卜算子",
    "福建士子",
    "月上小楼西，鸡唱霜天晓。\n泪眼相看话别时，把定纤纤手。\n伊道不忘人，伊却都忘了。\n我若无情似你时，瞒不得、桥头柳。"
  ],
  [
    "鹧鸪天",
    "石麟",
    "欲寿中山不老仙。\n寿词更拟办千篇。\n九蓂日秀尧阶地，五色云祥鲁观天。\n吟逸老，醉逃禅。\n香传丹桂子孙贤。\n莫言大器韬藏久，犹是梁魁擢第年。"
  ],
  [
    "菩萨蛮",
    "高子芳",
    "去年曾祝夫人寿。\n今岁也又还依旧。\n鬓绿与颜朱。\n神仙想不如。\n骨相真难老。\n疑是居蓬岛。\n那更舞霓裳。\n笙歌溢画堂。"
  ],
  [
    "鹧鸪天",
    "刘清之",
    "柳色青青罩翠烟。\n花光灼灼映临川。\n欲知窈窕呈祥日，恰近清明淑景天。\n浮瑞霭，庆真仙。\n不须男女祝椿年。\n异时早约西王母，剩折蟠桃荐寿筵。"
  ],
  [
    "菩萨蛮",
    "王绍",
    "天正朔旦开新历。\n吾家伯父长生日。\n兰玉傍庭阶。\n称觞特地来。\n後年逢七十。\n今岁瞻南极。\n南极寿星宫。\n分明矍铄翁。"
  ],
  [
    "清平乐",
    "程节斋",
    "吾家三母。\n先後相为寿。\n管领诸郎尽明秀。\n都是婺女星宿。\n华筵今日居先。\n适逾甲子周天。\n敬以庄椿为祝，举觞我愿年年。"
  ],
  [
    "步蟾宫",
    "张仲殊",
    "笙歌喜庆争催晓。\n篆烟舞、龙鸾缥缈。\n香罗上、不画寿仙人，献一段、长生寿草。\n一心一意同欢笑。\n两心事、卒难得了。\n教传语、天上太白星，剩借取、几千年好。"
  ],
  [
    "好事近",
    "吴氏2",
    "腊近渐知春，已有早梅堪折。\n况是诞辰佳宴，拥笙簧罗列。\n玉杯休惜十分斟，金炉更频爇。\n连理愿同千岁。\n看蟠桃重结。"
  ],
  [
    "昭君怨",
    "王从叔",
    "门外春风几度。\n马上行人何处。\n休更卷朱帘。\n草连天。\n立尽海棠花月。\n飞到荼䕷香雪。\n莫怪梦难成。\n梦无凭。"
  ],
  [
    "阮郎归",
    "王从叔",
    "风中柳絮水中萍。\n聚散两无情。\n斜阳路上短长亭。\n今朝第几程。\n何限事，可怜生。\n能消几度春。\n别时言语总伤心。\n何曾一字真。"
  ],
  [
    "南柯子・南歌子",
    "王从叔",
    "碧树留云湿，青山似笠低。\n鹧鸪啼罢竹鸡啼。\n不晓天天何意、要梅肥。\n昨日穿新葛，今朝御夹衣。\n思家怀抱政难为。\n只恐归来憔悴、却羞归。"
  ],
  [
    "浣溪沙",
    "王从叔",
    "水月精神玉雪胎。\n乾坤清气化生来。\n断桥流水领春回。\n昨夜醉眠苔上石，天香冉冉下瑶台。\n起来窗外见花开。"
  ],
  [
    "秋蕊香",
    "王从叔",
    "薄薄罗衣乍暖，红入酒痕潮面。\n絮花舞倦带娇眼。\n昨夜平堤水浅。\n故人信断风筝线。\n误归燕。\n梦魂不怕山路远。\n无奈棋声隔院。"
  ],
  [
    "采桑子",
    "吴元可",
    "江南二月春深浅，芳草青时，燕子来迟。\n翦翦轻寒不满衣。\n清宵欲寐还无寐，顾影颦眉。\n整带心思。\n一样东风两样吹。"
  ],
  [
    "浪淘沙",
    "吴元可",
    "浅约未曾来。\n一迳苍苔。\n缃桃无数棘花开。\n怪得闭门机杼静，挑菜初回。\n幽树鸟声催。\n欲去徘徊。\n□□别久易相猜。\n幽绪一晴无处著，戏打青梅。"
  ],
  [
    "恋绣衾",
    "李太古",
    "桔花风信满院香。\n摘青梅、犹自怕尝。\n向绿密、红疏处，喜相逢、飞下一双。\n堪怜堪惜还堪爱，唤青衣、推上绣窗。\n暗记得、凭肩语，对菱花、啼损晚妆。"
  ],
  [
    "南歌子",
    "李太古",
    "月下秦淮海，花前晏小山。\n二仙仙去几时还。\n留得月魂花魄、在人间。\n河汉流旌节，天风袅佩环。\n满空香雾湿云鬟。\n何处一声横笛、杏花寒。"
  ],
  [
    "虞美人",
    "李太古",
    "西风海色秋无际。\n双泪如铅水。\n白羊成队梦初平。\n挂杖敲云、云外晓鸿惊。\n小琼闲抱银筝笑。\n问有芳卿否。\n玉书分付莫开封。\n明日人间临水、拾流红。"
  ],
  [
    "卜算子",
    "李太古",
    "尽道是伤春，不似悲秋怨。\n门外分明见远山，人不见，空肠断。\n朝来一霎晴，薄暮西风远。\n却忆黄花小雨声，误落下、三四点。"
  ],
  [
    "小重山",
    "黄子行",
    "一点斜阳红欲滴。\n白鸥飞不尽，楚天碧。\n渔歌声断晚风急。\n搅芦花，飞雪满林湿。\n孤馆百忧集。\n家山千里远，梦难觅。\n江湖风月好休拾。\n故溪云，深处著蓑笠。"
  ],
  [
    "蝶恋花",
    "萧允之",
    "十幅归帆风力满。\n记得来时，买酒朱桥畔。\n远树平芜空目断。\n乱山惟见斜阳半。\n谁把新声翻玉管。\n吹过沧洲，多少伤春怨。\n已是客怀如絮乱。\n画楼人更回头看。"
  ],
  [
    "虞美人",
    "萧允之",
    "朱楼曾记回娇盼。\n满坐春风转。\n红潮生面酒微醺。\n一曲清歌留往、半窗云。\n大都咫尺无消息。\n望断青鸾翼。\n夜长香短烛花红。\n多少思量只在、雨声中。"
  ],
  [
    "点绛唇",
    "萧允之",
    "花径相逢，眼期心诺情如昨。\n怕人疑著。\n佯弄秋千索。\n知有而今，何似留初莫。\n愁难托。\n雨铃风铎。\n梦断灯花落。"
  ],
  [
    "虞美人",
    "刘天迪",
    "子规解劝春归去。\n春亦无心住。\n江南风景正堪怜。\n到得而今不去、待何年。\n无端往事萦心曲。\n两鬓先惊绿。\n蔷薇花发望春归。\n谢了蔷薇、又见楝花飞。"
  ],
  [
    "蝶恋花",
    "刘天迪",
    "日暮杨花飞乱雪。\n宝镜慵拈，强整双鸳结。\n烧罢夜香愁万叠。\n穿花暗避阶前月。\n凤尾罗衾寒尚怯，却悔当时，容易成分别。\n闷对枕鸾谁共说。\n柔情一点蔷薇血。"
  ],
  [
    "凤栖梧・蝶恋花",
    "刘天迪",
    "一翦晴波娇欲溜。\n绿怨红愁，长为春风瘦。\n舞罢金杯眉黛皱。\n背人倦倚晴窗绣。\n脸晕潮生微带酒。\n催唱新词，不应频摇手。\n闲把琵琶调未就。\n羞郎却又垂红袖。"
  ],
  [
    "点绛唇",
    "刘天迪",
    "一笑相逢，依稀似是桃根旧。\n娇波频溜。\n悄可灵犀透。\n扶过危桥，轻引纤纤手。\n频回首。\n何时还又。\n微月黄昏後。"
  ],
  [
    "小重山",
    "刘景翔",
    "山翠晴岚曲曲偎。\n红香浮玉醉窝颓。\n不烦人筑避风台。\n潇湘路，随意自徘徊。\n春倦怕频催。\n琵琶私语近、问谁来。\n春风那隔锦云堆。\n梦中蝶，飞去又飞来。"
  ],
  [
    "玉楼春",
    "刘景翔",
    "可怜又误江南景。\n雨腻风喧愁入暝。\n依稀碧玉水边魂，憔悴绿珠楼外影。\n点点随人飞远近。\n薄幸相逢情怎忍。\n年年三月化香尘，天上人间看梦醒。"
  ],
  [
    "如梦令",
    "刘景翔",
    "独立荷汀烟渚。\n一霎锦云香雨。\n似为我无情，惊起鸳鸯飞去。\n飞去。\n飞去。\n却在绿杨深处。"
  ],
  [
    "鹧鸪天",
    "周孚先",
    "曾唱阳关送客时。\n临岐借酒话分离。\n如今酒被多情苦，却唱阳关去别伊。\n欢会远，渺难期。\n黄垆门掩昼阴迟。\n青楼更有痴儿女，谩忆胡姬捧劝词。"
  ],
  [
    "蝶恋花",
    "周孚先",
    "舟舣津亭何处树。\n晓起珑璁，回首迷烟雾。\n江上离人来又去。\n飘零只似风前絮。\n倦倚蓬窗谁共语。\n野草闲花，一一伤情绪。\n明日重来须记取。\n绿杨门巷深深处。"
  ],
  [
    "点绛唇",
    "曾允元",
    "一夜东风，枕边吹散愁多少。\n数声啼鸟。\n梦转纱窗晓。\n来是春初，去是春将老。\n长亭道。\n一般芳草。\n只有归时好。"
  ],
  [
    "千秋岁",
    "彭子翔",
    "重阳来未。\n谁领黄花意。\n斟玉醑，歌金缕。\n云山笼瑞彩，风月溶清气。\n北山顶，寿星一点光无际。\n六十今朝是。\n甲子从头起。\n堂堂去，千千岁。\n是非华表鹤，深浅蓬莱水。\n翁不管，年年先共黄花醉。"
  ],
  [
    "声声慢",
    "彭子翔",
    "萸房初荐，橙子新槎。\n菊松图下捧金荷。\n看翁将息，後生似、去年些。\n更眼前、稚子又多。\n鬓绿颜酡。\n对花醉、把花歌。\n熙宁安乐好行窝。\n佳辰虽异，翁此兴、不输他。\n更如何、欢喜也呵。"
  ],
  [
    "临江仙",
    "彭子翔",
    "佛说波斯王此岁，衰颜羞见河流。\n翁今丹脸发光浮。\n毗卢金色界，烂熳菊花秋。\n七个明朝方九日，年年税在今朝。\n八千秋老又从头。\n明朝无尽在，蝴蝶不须愁。"
  ],
  [
    "碧桃春・阮郎归",
    "丁持正",
    "几年辛苦捣元霜。\n一朝琼粉香。\n云英缥渺曳仙裳。\n相将骑凤凰。\n帝乐，酌天浆。\n千年颜色芳。\n从兹归去白云乡。\n碧桃春昼长。"
  ],
  [
    "一箩金・蝶恋花",
    "李石才",
    "武陵春色浓如酒。\n游冶才郎，初试花间手。\n绛蜡烛残人静後。\n眉峰便作伤春皱。\n一霎风狂和雨骤。\n柳嫩花柔，浑不禁僝僽。\n明日馀香知否。\n粉罗犹有残红透。"
  ],
  [
    "西江月",
    "刘涧谷",
    "淑质生当良月，辰喜遇今朝。\n掌心托个儒人苗。\n早晚夫人争叫。\n阿母神仙苗裔，阿爷宰相丰标。\n阿兄气宇更飘飘。\n阿弟看看速肖。"
  ],
  [
    "浣溪沙",
    "游稚仙",
    "日先联瑞日红。\n寿星明照寿筵中。\n庆门乐事正重重。\n明日贾逵添戏彩，异时李汉看乘龙。\n鱼轩玉轴定荣封。"
  ],
  [
    "感皇恩",
    "叶巽斋",
    "冬岭秀乔松，江南飞雪。\n数朵梅花弄春色。\n玉颜苍鬓，人似松梅标格。\n岁寒长不老，人奇绝。\n簿领馀间，长生有道，福寿从今更千百。\n孙枝浸盛，万卷家传方册。\n樽前频醉，此宵风月。"
  ],
  [
    "好事近",
    "江史君",
    "耳顺恰当年，甲子方周一数。\n绛县老人曾纪，四百四十五。\n孙弘博士适遭逢，马援击蛮未遇。\n五福祝君全备，更尊荣安富。"
  ],
  [
    "三登乐",
    "罗子",
    "过了元宵，见七叶蓂又飞。\n恰今朝、昴宿降瑞。\n初度果生贤，尽道丰姿绝异。\n翰林人物，云霄富贵。\n自栖鸾展骥。\n迤逦黄堂，每登要路无留滞。\n暂归来，访松菊，趣装行用济。\n增崇福禄，寿延千百岁。"
  ],
  [
    "虞美人",
    "刘公子",
    "搀先四日花朝节。\n红紫争罗列。\n传言玉女降生朝。\n箕宿光联婺宿、灿云霄。\n衣红袖齐歌舞。\n称颂椒觞举。\n群仙列侍宴瑶池。\n王母麻姑同寿、更无期。"
  ],
  [
    "朝中措",
    "菊翁",
    "桂花庭院是蓬壶。\n行地列仙图。\n月姊搀先两日，捧觞来庆垂弧。\n埙伯仲，翁前再拜，彩袖嬉娱。\n人羡一经教子，君今满屋皆书。"
  ],
  [
    "江城子",
    "逸民",
    "秀才落得甚乾忙。\n冗中秋，闷重阳。\n百年三万，消得几科场。\n吟配十年灯火梦，新米粥，紫苏汤。\n如今且说世平康。\n收战场。\n息枪。\n路断邯郸，无复梦黄梁。\n浪说为农今决矣，新酒熟，菊花香。"
  ],
  [
    "江城子",
    "无何有翁",
    "小年底死路槐忙。\n叹蝉声，早斜阳。\n今夕何年，白骨照沙场。\n天上人间都是梦，石中火，镬中汤。\n人如今且免秀才康。\n驰大马，试长枪。\n说与儿门，书里有膏粱。\n万万古来同一月，斫不尽、广寒香。"
  ],
  [
    "西江月",
    "程梅斋",
    "刻木工夫最巧，舆梁底事尤精。\n玉虹饮水映波明。\n彼此往来利济。\n真个作家手段，从今名播寰瀛。\n人从鳌背获安行。\n镇作城南景致。"
  ],
  [
    "踏莎行",
    "刘仁父",
    "不假牵丝，何劳刻木。\n天然容貌施妆束。\n把头全仗姓刘人，就中学写秦城筑。\n伎俩优长，恢谐软熟。\n当场喝采醒群目。\n赠行无以表殷勤，特将谢意标芳轴。"
  ],
  [
    "如梦令",
    "刘南翁",
    "没计断春归路。\n借问春归何处。\n莺燕也含愁，总对落花无语。\n春去。\n春去。\n门掩一庭疏雨。"
  ],
  [
    "临江仙",
    "易少夫人",
    "何处甘泉来席上，嫩黄初汤银瓶。\n月团尝罢有馀清。\n惠山名品在，歌舞暂留停。\n欲赏壑源新气味，不应兼进狶苓。\n此中端有淡交情。\n相如方病酒，一饮骨毛轻。"
  ],
  [
    "临江仙",
    "易少夫人",
    "记得高堂同饮散，一标汤罢分携。\n绛纱笼影簇行旗。\n更残银漏急，天淡玉绳低。\n只恐曲终人不见，歌声且为迟迟。\n如今车马各东西。\n画堂携手处，疑梦又疑非。"
  ],
  [
    "减字木兰花",
    "胡平仲",
    "天然标格。\n不问青枝和绿叶。\n彷佛吴姬。\n酒晕无端上玉肌。\n怕愁贪睡。\n谁会伤春无限意。\n乞与徐熙。\n画出横斜竹外枝。"
  ],
  [
    "减字木兰花",
    "胡平仲",
    "兰凋蕙歇。\n野店酒初尝竹叶。\n绝艳幽姿。\n洗出铅华见雪肌。\n云阶月地。\n凭仗幽人须着意。\n一夜花飞。\n一点微酸已著枝。"
  ],
  [
    "宴桃源・如梦令",
    "曹遇",
    "西湖辟暑棹扁舟。\n忘机狎白鸥。\n荷香十里供瀛洲。\n山光翠欲流。\n歌浩浩，思悠悠。\n诗成兴未休。\n清风明月解相留。\n琴声万籁幽。"
  ],
  [
    "宴桃源・如梦令",
    "曹遇",
    "廉纤小雨养花天。\n池光映远山。\n蕙兰风暖正暄妍。\n归梁燕翼偏。\n芳草碧，绿波涟。\n良辰近禁烟。\n酒酣午枕兴怡然。\n莺声惊梦仙。"
  ],
  [
    "西江月",
    "曹遇",
    "秋霁嫦娥二八，寒光逼散浮云。\n小山丛桂吐清芬，犹带蟾宫风韵。\n因念两登仙籍，恩沾雨露方新。\n汝今妙岁已能文。\n早折高枝荣奋。"
  ],
  [
    "柳梢青",
    "白君瑞",
    "玉骨冰姿，天然清楚，雪里曾看。\n物外幽人，细窥天巧，收入毫端。\n一枝影落云笺。\n便似觉、清风夜寒。\n试向松窗，待闲一展，俗虑都捐。"
  ],
  [
    "风入松",
    "白君瑞",
    "一冬不见雪花飞。\n爱日荡晴晖。\n腊残未解寒塘冻，东风细、已露春期。\n正是年时策马，相随村落寻梅。\n故人别久信音稀。\n排闷有新诗。\n雁声北去江城暖，暗舒展、花柳容仪。\n屈指烧灯不远，等闲休锁双眉。"
  ],
  [
    "点绛唇",
    "寇寺丞",
    "春睡腾腾，觉来鸳被堆香暖。\n起来慵懒。\n触目情何限。\n深院日斜，人静花阴转。\n柔肠断。\n凭高不见。\n芳草连天远。"
  ],
  [
    "减字木兰花",
    "苏小小",
    "别离情绪。\n万里关山如底数。\n遣妾伤悲。\n未必郎家知不知。\n自从君去。\n数尽残冬春又暮。\n音信全乖。\n等到花开不见来。"
  ],
  [
    "减字木兰花",
    "李秀兰",
    "自从君去。\n晓夜萦牵肠断处。\n绿遍香阶。\n过夏经秋雁又来。\n想伊那里。\n应也情怀愁不止。\n渺渺书沈。\n直至如今没信音。"
  ],
  [
    "采桑子",
    "胡夫人",
    "与君别後愁无限，永远团，间阻多方。\n水远山遥寸断肠。\n终朝等候郎音耗，捱过春光。\n烟水茫茫。\n梅子青青又待黄。"
  ],
  [
    "失调名",
    "窦夫人",
    "去时梅蕊全然少。"
  ],
  [
    "失调名",
    "王娇姿",
    "兀自未归来。"
  ],
  [
    "御街行",
    "洛阳女",
    "一身萍梗随邮转。\n恨归路、如天远。\n近来魂梦也疏人，不似旧时常见。\n剩衾馀枕，冷清清地，空恁闲一半。"
  ],
  [
    "渔家傲",
    "丁羲叟",
    "十里寒塘初过雨。\n采莲舟上谁家女。\n秋水接云迷远树。\n天光暮。\n船头忘了回来路。\n却系兰舟深处住。\n歌声惊散鸳鸯侣。\n波上清风花上雾。\n无计去。\n月明肠断双栖去。"
  ],
  [
    "苏幕遮",
    "陶氏",
    "与君别，情易许。\n执手相将，永远成鸳侣。\n一去音书千万里。\n望断阳关，泪滴如秋雨。\n到如今，成间阻。\n等候郎来，细把相思诉。\n看著梅花花不语。\n花已成梅，结就心中苦。"
  ],
  [
    "朝中措",
    "闾丘次杲",
    "横江一抹是平沙。\n沙上几千家。\n得到人家尽处，依然水接天涯。\n危栏送目，翩翩去鹢，点点归鸦。\n渔唱不知何处，多应只在芦花。"
  ],
  [
    "眼儿媚",
    "危昂霄",
    "晴云十丈跨杉溪。\n偏称夜凉时。\n我来正值，一滩月朗，万木霜飞。\n谪仙不住人间世，此恨有谁知。\n何人画我，倚阑得句，听水忘归。"
  ],
  [
    "浦湘曲",
    "蔡士裕",
    "功名早。\n步武青云缭绕。\n斯文近有成效。\n绛纱拍拍春风满，香动一池芹藻。\n瓜期到。\n便勇撤皋比，此去应光耀。\n立登枢要。\n向红叶阶前紫薇阁，管不负年少。"
  ],
  [
    "头盏曲",
    "无名氏",
    "黄阁方开。\n金鼎和羹正待梅。"
  ],
  [
    "浣溪沙",
    "无名氏",
    "倦客东归得自由。\n西风江上泛扁舟。\n夜寒霜月素光流。\n想得故人千里外，醉吟应上谢家楼。\n不多天气近中秋。"
  ],
  [
    "浣溪沙",
    "无名氏",
    "北固江头浪拍空。\n归帆一夜趁秋风。\n月明初上荻花丛。\n渐入三吴烟景好，此身将过浙江东。\n梦魂先在鉴湖中。"
  ],
  [
    "失调名",
    "无名氏",
    "解下痴条。"
  ],
  [
    "王子高六么大曲・自度曲",
    "无名氏",
    "梦中共跨青鸾翼。\n……一簇楼台。"
  ],
  [
    "失调名",
    "无名氏",
    "十五年来，从事风流府。"
  ],
  [
    "误桃源",
    "无名氏",
    "砥柱勒铭赋，本赞禹功勋。\n试官亲处分，赞唐文。\n秀文冥子里，銮驾幸并汾。\n恰似郑州去，出曹门。"
  ],
  [
    "云鬓松令",
    "无名氏",
    "鬓云松，眉叶聚。\n一阕离歌，不为行人驻。\n檀板停时君看取。\n数尺鲛绡，果是梨花雨。\n鹭飞遥，天尺五。\n凤阁鸾坡，看即飞腾去。\n今夜长亭临别处。\n断梗飞云，尽是伤情绪。"
  ],
  [
    "望梅花",
    "无名氏",
    "寒梅堪羡。\n堪羡轻苞初展。\n被天人、制巧妆素艳。\n群芳皆贱。\n碎翦月华千万片。\n缀向琼枝欲遍。\n小庭幽院。\n雪月相交无辨。\n影玲珑、何处临溪见。\n谢家新宴。\n别有清香风际转。\n缥缈著人头面。"
  ],
  [
    "千秋岁",
    "无名氏",
    "腊残春近。\n江上梅开粉。\n一枝漏泄东君信。\n寿阳妆面靓，姑射冰姿莹。\n似浅杏。\n清香试与分明认。\n只恐霜侵破，又怕风吹损。\n待折取，还不忍。\n莫将花上貌，来点多情鬓。\n凝睇久，行人立马成遗恨。"
  ],
  [
    "月上海棠",
    "无名氏",
    "南枝昨夜先回暖。\n便临寒、开花暗香远。\n化工忒，把琼瑶、恣情裁翦。\n皑皑的、点缀梢头又遍。\n横斜影蘸清溪浅。\n似玉人、临鸾照粉面。\n大家休折，且迟留、对花开宴。\n祝东风、吹作和羹未晚。"
  ],
  [
    "眼儿媚",
    "无名氏",
    "前时同醉曲江滨。\n初样小梅春。\n花残人远，几经风雨，结子青青。\n谁知别後无肠断，行尽水云程。\n修峰万仞，邮亭息，独对黄昏。"
  ],
  [
    "相见欢",
    "无名氏",
    "月明疏影林间。\n水潺潺。\n一点浓香十里、渡关山。\n且莫负。\n好分付。\n冷无眠。\n只怕笛声呜咽、到愁边。"
  ],
  [
    "捣练子",
    "无名氏",
    "捣练子，赋梅枝。\n暖借东风次第吹。\n自是百花留不住，让教先发放春归。"
  ],
  [
    "捣练子",
    "无名氏",
    "捣练子，赋梅芳。\n柳绿桃红谩点妆。\n试问仙标横竹外，敢同高节伴冰霜。"
  ],
  [
    "捣练子",
    "无名氏",
    "捣练子，赋梅红。\n玉体凝酥半醉中。\n诗酒兴来须要早，忍看红雨落西东。"
  ],
  [
    "捣练子",
    "无名氏",
    "捣练子，赋梅香。\n蕙魄兰魂又再阳。\n只为人间无著处，借他龙笛返仙乡。"
  ],
  [
    "捣练子",
    "无名氏",
    "捣练子，赋梅英。\n枝上商量细细生。\n不是根株贪结子，被吹羌笛两三声。"
  ],
  [
    "捣练子",
    "无名氏",
    "捣练子，赋梅妆。\n镜里佳人傅粉忙。\n额子画成终未是，更须插向鬓云傍。"
  ],
  [
    "捣练子",
    "无名氏",
    "捣练子，赋梅音。\n云底江南树树深。\n怅望故人千里远，故将春色寄芳心。"
  ],
  [
    "捣练子",
    "无名氏",
    "捣练子，赋梅青。\n休共檀梨取次争。\n叶底青青如豆小，已知金鼎待和羹。"
  ],
  [
    "鹧鸪天",
    "无名氏",
    "冷落人间昼掩门。\n泠泠残粉成纹。\n几枝疏影溪边见，一拂清香马上闻。\n冰作质，月为魂。\n萧萧细雨入黄昏。\n人间暂识东风信，梦绕江南云水村。"
  ],
  [
    "鹧鸪天",
    "无名氏",
    "梦草池塘春意回。\n巧传消息是寒梅。\n北枝休羡南枝暖，凭仗东风次第开。\n酥点萼，粉匀腮。\n未攀已得好香来。\n西邻且莫吹羌笛，留待行春把酒杯。"
  ],
  [
    "鹧鸪天",
    "无名氏",
    "雪屋冰床深闭门。\n缟衣应笑织成纹。\n雨中清泪无人见，月下幽香只自闻。\n长在眼，远销魂。\n玉奴那忍负东昏。\n隅然谪堕行云去，不入春风花柳村。"
  ],
  [
    "鹧鸪天",
    "无名氏",
    "小槛冬深未破梅。\n孤枝清瘦耐风埃。\n月中寂寞无人管，雪里萧疏近水栽。\n微雨过，早春回。\n阳和消息自天来。\n才根多谢东君力，琼蕊苞红一夜开。"
  ],
  [
    "鹧鸪天",
    "无名氏",
    "春入江梅破晚寒。\n冻枝惊鹊语声乾。\n离愁满抱人谁问，病耳初闻心也宽。\n风细细，露珊珊。\n可堪驿使道漫漫。\n斜梢待得人来後，簪向乌云仔细看。"
  ],
  [
    "鹧鸪天",
    "无名氏",
    "别得东皇造化恩。\n黛消铅褪自天真。\n耻随庾岭花争白，疑是东篱菊返魂。\n风淡淡，月盈盈。\n麝煤沈馥动孤根。\n寒蝉冷蝶知何处，惟有蜂房不待春。"
  ],
  [
    "浣溪沙",
    "无名氏",
    "水净烟闲不染尘。\n小山斜卧几枝春。\n夜寒香惹一溪云。\n粉淡朱轻妆未了，十分孤迥好精神。\n为伊清瘦却愁人。"
  ],
  [
    "浣溪沙",
    "无名氏",
    "苒苒飞云横画阑。\n黄昏烟雨满江干。\n小梅香浅不禁寒。\n楼上风轻帘不卷，酒红销尽昼妆残。\n玉人斜拈一枝看。"
  ],
  [
    "浣溪沙",
    "无名氏",
    "十月开花是子真。\n小春分付与精神。\n折来含露晓妆新。\n暖意便从窗下见，粉容何待鉴中匀。\n宛然长似玉华清。"
  ],
  [
    "浣溪沙",
    "无名氏",
    "梅粉初娇拟嫩腮。\n一枝春信腊前开。\n玉英珠颗傍妆台。\n明月泛将疏影去，暗香疑是那人来。\n消魂独自立空阶。"
  ],
  [
    "浣溪沙",
    "无名氏",
    "翦碎红娘舞旧衣。\n汉宫妆粉满琼枝。\n东风来晚未曾知。\n颜色不同香小异，瑶台春近宴回时。\n宝灯相引素娥归。"
  ],
  [
    "浣溪沙",
    "无名氏",
    "梅与为名蜡与容。\n寒枝偏缀小金钟。\n插时只恐鬓边熔。\n疑是佳人薰麝月，起来风味入怀浓。\n暗香依旧月朦胧。"
  ],
  [
    "浣溪沙",
    "无名氏",
    "梅与称名蜡与黄。\n枝无袅娜色无光。\n掩檀欺麝冠群芳。\n结处定缘蜂力就，开时微带蜜脾香。\n风标不减寿阳妆。"
  ],
  [
    "太常引",
    "无名氏",
    "行云踪迹杳无期。\n梅梢上、又春归。\n不道久别离。\n这一度、清香为谁。\n多情嘱付，庾楼羌管，凭仗且休吹。\n留取两三枝。\n待和泪、封将寄伊。"
  ],
  [
    "太常引",
    "无名氏",
    "江梅开似蕊珠宫。\n报桃李、又春风。\n蓦岫看前峰。\n待摘取、横斜盏中。\n魏林楚岭，素妆清绝，不与众芳同。\n和月映帘栊。\n羡几点、施朱太红。"
  ],
  [
    "小重山",
    "无名氏",
    "竹里清香帘影明。\n一枝照水弄精神。\n楼头横管罢龙吟。\n休三弄，留为与调羹。\n紫陌与青门。\n溪边浮动处，绝纤尘。\n等闲休付寿阳人。\n潇洒处，月淡又黄昏。"
  ],
  [
    "小重山",
    "无名氏",
    "不是蛾儿不是酥。\n化工应道也难摹。\n花儿清瘦影儿孤。\n多情处，时有暗香浮。\n试问玉肌肤。\n夜来霜雪重，怕寒无。\n一枝欲寄洞庭姝。\n可惜许，只有雁衔芦。"
  ],
  [
    "小重山",
    "无名氏",
    "天际春来都为君。\n依稀丹萼动，泛红云。\n恼人天气近黄昏。\n霜月底，山麝斗微薰。\n标格自天真。\n寿阳仙骨瘦，玉无纹。\n芳容临鉴洗馀醺。\n双蛾稳，花面两难分。"
  ],
  [
    "西地锦",
    "无名氏",
    "不与群花相续。\n独占春光速。\n幽香远远散西东，惟竹篱茅屋。\n羌管谁调一曲。\n送月夜、犹芬馥。\n凭君折取向玉堂，只这些清福。"
  ],
  [
    "西地锦",
    "无名氏",
    "岭上初消残雪。\n有梅花先坼。\n东君造化多成翠，巧风韵奇绝。\n小院黄昏时节。\n暗香浮、疏影横斜。\n寄取和羹未晚，却免教攀折。"
  ],
  [
    "感皇恩",
    "无名氏",
    "翦玉蹙花苞，腊寒时候。\n间竹横溪自清瘦。\n黄昏时候，拂拂暗香微透。\n寿阳妆面恨，眉频斗。\n堪赏占断，三春先手。\n不是东君意偏有。\n百花羞尽，故教孤芳独秀。\n只愁明月夜，笛声奏。"
  ],
  [
    "忆秦娥",
    "无名氏",
    "瑶台月。\n寒光零乱蒙香雪。\n蒙香雪。\n横枝疏影，动人清彻。\n分明姑射神仙骨。\n冰姿雪里难埋没。\n难埋没。\n百花头上，为春先发。"
  ],
  [
    "望江南・忆江南",
    "无名氏",
    "梅花好，满树锦江边。\n不似武陵曾见日，清香冷艳扶尊前。\n销得醉留连。\n凭造化，分付与花权。\n已共雪光争腊早，且将春信为君传。\n桃李莫夸先。"
  ],
  [
    "望江南・忆江南",
    "无名氏",
    "梅花好，依约透春光。\n记得佳人初睡起，巧临鸾鉴试新妆。\n粉面斗琼芳。\n江亭上，绕树嗅清香。\n拟把一枝传信去，不知何处是兰房。\n独自暗凄凉。"
  ],
  [
    "品令",
    "无名氏",
    "山重云起。\n断桥外、池塘水。\n晓来风定，竹枝相亚，残阳影里。\n多少风流，都在冷香疏蕊。\n江南千里。\n问折得、谁能寄。\n几番归去，酒醒月满，阑干十二。\n且隐深溪，免笑等闲桃李。"
  ],
  [
    "品令",
    "无名氏",
    "一阳生暖。\n见庾岭、梅初绽。\n琼枝玉树，浑如傅粉，寿阳妆面。\n疏影横斜，隐隐月溪清浅。\n前村雪里，向雪里、真难辨。\n倩谁说与，高楼人道，休吹羌管。\n且与从容，来岁和羹未晚。"
  ],
  [
    "品令",
    "无名氏",
    "雪花飞堕。\n有人报、江南意。\n博山炉畔，砚屏风里，铜盘寒水。\n赋得幽香，疏淡数枝相倚。\n绛肤黄蕊。\n另一种、高标致。\n笛中芳信，岭头春色，不传紫红。\n寂寞闲亭，月下夜阑影碎。"
  ],
  [
    "相思引",
    "无名氏",
    "笑盈盈，香喷喷。\n姑射仙人风韵。\n天与肌肤常素嫩。\n玉面犹嫌粉。\n斜倚小楼凝远信。\n多少往来人恨。\n只恐乘云春雨困。\n迤逦娇容褪。"
  ],
  [
    "相思引",
    "无名氏",
    "半苞红，微露粉。\n潇洒早梅犹嫩。\n香入梦魂残酒醒。\n芳意相牵引。\n不畏晓霜侵手冷。\n欲折一枝芳信。\n折得却无人寄问。\n争信相思损。"
  ],
  [
    "庆金枝",
    "无名氏",
    "新春入旧年，绽梅萼、一枝先。\n陇头人待信音传。\n算楚岸、未香残。\n小枕风雪凭栏干。\n下帘幕、护轻寒。\n年华永占入芳筵。\n付尊前、渐成欢。"
  ],
  [
    "菩萨蛮",
    "无名氏",
    "天威乱糁琼蕤密。\n一光吞尽千山碧。\n梅与雪争妍。\n孤香风暗传。\n玉骨从来瘦。\n不奈春。\n羌管一声残。\n水乡生暮寒。"
  ],
  [
    "菩萨蛮",
    "无名氏",
    "黄昏月暗清溪色。\n帘垂小阁霜华白。\n一夜玉玲珑。\n横斜水月中。\n小行孤影动。\n生怕惊花梦。\n半夜得春归。\n屏山人未归。"
  ],
  [
    "菩萨蛮",
    "无名氏",
    "霜天不管青山瘦。\n轻云浅拂修眉皱。\n烟树隔潇湘。\n隔帆吹异香。\n影残春恨小。\n淡墨斜倒。\n无处著消愁。\n笛寒人倚楼。"
  ],
  [
    "南乡子",
    "无名氏",
    "梅蕊露鲜妍。\n雪态冰恣巧耐寒。\n南北枝头香不断，堪观。\n露琼苞粉未乾。\n画手写应难。\n横管休吹恐易残。\n留得佳人临晓际，凭栏。\n试把新妆比并看。"
  ],
  [
    "南乡子",
    "无名氏",
    "把酒对江梅。\n个是花中第一枝。\n冰雪肌肤潇洒态，须知。\n姑射仙人正似伊。\n东阁赋新诗。\n惭愧当年杜拾遗。\n月里何人横玉笛，休吹。\n正是芳梢著子时。"
  ],
  [
    "南乡子",
    "无名氏",
    "莫作俗花看。\n珠有清香雪太寒。\n拟把千锺酬国艳，林间。\n醉倒犹嫌酒量悭。\n欲去更重攀。\n送尽斜阳未忍还。\n争得重城休上销，留连。\n借取冰轮照玉颜。"
  ],
  [
    "南乡子",
    "无名氏",
    "醉拈一枝春。\n此意谁人会得君。\n嫩白轻红才入手，盈盈。\n一似前时酒半醺。\n心眼两相亲。\n绝代风流恼杀人。\n粉蝶霜禽休怅望，叮咛。\n只要扬州作主盟。"
  ],
  [
    "南乡子",
    "无名氏",
    "栏槛对幽堂，翠叶枝头万朵霜。\n檀口乍开龙麝喷，非常。\n体胜佳人异骨香。\n花与月争光。\n偏引蜂儿戏绕墙。\n不与群英争艳丽，芬芳。\n溪落东君只淡妆。"
  ],
  [
    "南乡子",
    "无名氏",
    "凛冽苦寒时。\n万木凋枯力渐衰。\n昨夜前村深雪里，春回。\n庾岭南枝绽早梅。\n映月与清辉。\n驿使加鞭喜探回。\n风送馨香来小院，芳时。\n料想群花尚未知。"
  ],
  [
    "南乡子",
    "无名氏",
    "把酒祝江梅。\n春到南枝早早开。\n人在陇头凝望久，徘徊。\n驿使如今尚未来。\n寄语莫相催。\n直待东风细剪裁。\n只恐未能传信息，妆台。\n先要飞来衬粉腮。"
  ],
  [
    "戛金钗",
    "无名氏",
    "梅蕊破初寒，春来何太早。\n轻傅粉、向人先笑。\n比并年时较些少。\n愁底事，十分清瘦了。\n影静野塘空，香寒霜月晓。\n风韵减、酒醒花老。\n可杀多情要人道。\n疏竹外、一枝斜更好。"
  ],
  [
    "人月圆",
    "无名氏",
    "园林已有春消息，寻待岭头梅。\n一枝清淡，疏疏带雪，昨夜初开。\n芳心几点，东风多少，先为传来。\n不随红紫，纷纷闹闹，蝶妒蜂猜。"
  ],
  [
    "一斛珠",
    "无名氏",
    "寒冰初泮。\n岭头一朵香苞绽。\n菡萏如画真堪羡。\n休逞随风、柳絮垂金线。\n月宫每嫖开较晓。\n寿阳又喜匀妆面。\n更闻何处鸣羌管。\n一曲一声、惹起神撩乱。"
  ],
  [
    "解佩令",
    "无名氏",
    "蕙兰无韵，桃李堪扫。\n都不数、凡花闲草。\n对月临风，长是伊、故来相恼。\n和魂梦、被他香到。\n江头陇畔，争先占早。\n一枝枝、看来总好。\n似凭风标，待发愿、春前祈祷。\n祝东君、放教不老。"
  ],
  [
    "醉花阴",
    "无名氏",
    "粉妆一捻和香聚。\n教露华休妒。\n今日在尊前，只为情多，脉脉都无语。\n西湖雪过留难住。\n指广寒归去。\n去後又明年，人在江南。\n梦到花开处。"
  ],
  [
    "醉花阴",
    "无名氏",
    "霓裳浅艳来何处。\n不是闲云雨。\n雪苑旧精神，燕席吟窗，昨夜生轻素。\n阑珊岂是东风妒。\n惜暗香分付。\n香在玉清宫，不惹年华，只带春寒去。"
  ],
  [
    "扫地舞",
    "无名氏",
    "酥点萼。\n玉碾萼。\n点时碾时香雪薄。\n才折得。\n春方弱。\n半掩朱扉，垂绣幕。\n怕吹落。\n拈一饷。\n嗅一饷。\n拈时嗅时宿酒忘。\n春争上。\n不忍放。\n待对菱花，斜插向。\n宝钗上。"
  ],
  [
    "玉楼人",
    "无名氏",
    "去年寻处曾持酒。\n还是向、南枝见後。\n宜霜宜雪精神，没些儿、风味减旧。\n先春似与群芳斗。\n暗度香、不待频嗅。\n有人笑折归来，玉纤长、尽露罗袖。"
  ],
  [
    "燕归梁",
    "无名氏",
    "月里云装冷艳裁。\n独秀在岩隈。\n雪中昨夜一枝开。\n探春色、岁前来。\n清香折得，多情寄与，人向陇头回。\n凭君移取近瑶台。\n伴桃李、日边栽。"
  ],
  [
    "忆人人・鹊桥仙",
    "无名氏",
    "密传春信。\n微妆晓景，淡伫香苞欲绽。\n临风虽未吐芳心，奈暗露、盈盈粉面。\n何人月下，一声长笛，即是飞英凌乱。\n凭阑无惜赏芳姿，更莫待、倾筐已满。"
  ],
  [
    "忆人人・鹊桥仙",
    "无名氏",
    "前村深雪，难寻幽艳，无奈清香漏绽。\n烟梢霜萼出墙时，似暗妒、寿阳妆面。\n幽香浮动，无缘攀赏，但只心劳魂乱。\n不辞他日醉琼姿，又只恐、阴成子满。"
  ],
  [
    "采桑子",
    "无名氏",
    "阳和欲报春来也，先上南枝。\n桃李休疑。\n折遍香梢人未知。\n黄昏小院谁攀折，疏影斜。\n半掩朱扉。\n旋嗅清香月下归。"
  ],
  [
    "采桑子",
    "无名氏",
    "江南春信梅先赋，休道春迟。\n映竹开时。\n姑射仙人雪作肌。\n青楼且莫吹羌管，留劝金卮。\n折取高枝。\n香满名园蝶未知。"
  ],
  [
    "采桑子",
    "无名氏",
    "南枝淡伫无妖艳，蜡蕊羞黄。\n争似红妆。\n不假施朱弄晓光。\n雪融日暖琼肌腻，酒晕生香。\n桃脸相当。\n尤笑桃花混众芳。"
  ],
  [
    "采桑子",
    "无名氏",
    "幽芳莹白前村里，岂藉春工。\n胜尽群红。\n琼拈凝酥向不同。\n一声羌管愁人处，片片西东。\n睹此遗踪。\n不怨狂风怨马融。"
  ],
  [
    "采桑子",
    "无名氏",
    "东君有意观群卉，故放争先。\n带露含烟。\n对月偏宜映水边。\n琼苞素蕊胭脂淡，雪後风前。\n堪赏堪怜。\n曾与歌楼佐管弦。"
  ],
  [
    "采桑子",
    "无名氏",
    "群芳尽老园林烬，独有寒梅。\n探得春回。\n昨夜前村一朵开。\n轻盈雪里孤根秀，素脸香腮。\n羌管休催。\n留取琼葩佐酒杯。"
  ],
  [
    "采桑子",
    "无名氏",
    "霜风漏泄春消息，折破孤芳。\n野兴彷徨。\n姑射神仙触处藏。\n新妆不假施朱粉，雪月交光。\n欲赠东皇。\n冷淡龙涎点点香。"
  ],
  [
    "采桑子",
    "无名氏",
    "烟笼淡月寒宵永，悄悄帘栊。\n微度香风。\n几点梅开小院中。\n拥衾枕难成寐，萧寺初钟。\n雁响遥空。\n家在青山千万重。"
  ],
  [
    "采桑子",
    "无名氏",
    "飞琼欲赴瑶台宴，先具威仪。\n云驾霓衣。\n从者皆骑白凤飞。\n人间尽变为银海，此景偏奇。\n姑射冰姿。\n昨夜前村见一枝。"
  ],
  [
    "采桑子",
    "无名氏",
    "熔金脱得花钿小，点缀琼枝。\n月淡风微。\n露香肌自是奇。\n玉人呵手昂头翦，纤鬓边垂。\n似簇蜂儿。\n春入芳容不肯飞。"
  ],
  [
    "寻梅",
    "无名氏",
    "幽香浅浅湿未透。\n认雪底、思来始有。\n翦裁尚觉琼瑶皱。\n苦寒中、越恁骨清肌瘦。\n东风气象园林旧。\n又去年、而今时候。\n急宜小摘当尊酒。\n选一枝、且付玉人纤手。"
  ],
  [
    "红",
    "无名氏",
    "粉香尤嫩，衾寒可惯。\n怎奈向、春心已转。\n玉容别是，一般闲婉。\n悄不管、桃红香浅。\n月影帘栊，金琼波面。\n渐细细、香风满院。\n一枝折寄，故人虽远，辄莫使、江南信断。"
  ],
  [
    "武林春・武陵春",
    "无名氏",
    "昨夜前村深雪里，春信为谁传。\n风送清香满座间。\n不用热沈檀。\n竹外一枝斜更好，偏称玉人攀。\n休放游蜂去又还。\n嫌怕损芳颜。"
  ],
  [
    "瑞鹧鸪",
    "无名氏",
    "临鸾常恁整妆梅。\n枝枝仙艳月中开。\n可杀天心、故与多端丽，那更罗衣峭窄裁。\n几回瞻觑魂消黯，芙蕖匀透双腮。\n好将心事、都分付与，时暂到、小庭来。\n玉砌红芳点绿苔。"
  ],
  [
    "瑞鹧鸪",
    "无名氏",
    "汉宫铅粉净无痕。\n蜡点寒梢水畔村。\n忍犯冰霜欺竹柏，肯同雪月吊兰荪。\n骚人咏去清诗健，驿使传来旧典存。\n病眼浑疑春思早，一枝聊洗画图昏。"
  ],
  [
    "瑞鹧鸪",
    "无名氏",
    "柳未回青兰未芽。\n谁知此物在君家。\n绿窗借得先春手，黄蜡吹成耐冻花。\n衣麝暗薰香仿佛，山峰误认影横斜。\n凭君说与徐熙道，翰墨从今不足夸。"
  ],
  [
    "一落索",
    "无名氏",
    "腊後东风微透。\n越梅时候。\n一枝芳信到江南，来报先春秀。\n宿醉频拈轻嗅。\n堪醒残酒。\n笛声容易莫相催，留待纤纤手。"
  ],
  [
    "鬓边华",
    "无名氏",
    "小梅香细艳浅。\n过楚岸、尊前偶见。\n爱闲淡，天与精神，掠青鬓、开人醉眼。\n如今抛掷经春，恨不见、芳枝寄远。\n向心上、谁解相思，赖长对、妆楼粉面。"
  ],
  [
    "御阶行・御街行",
    "无名氏",
    "平生有个风流愿。\n愿长与梅为伴。\n问伊因甚破寒来，只恐百花先绽。\n比兰比麝，比酥比玉，休恁闲撩乱。\n瑶台月下分明见。\n依旧残妆浅。\n不知分得几多香，一片清如一片。\n直须遮断，恐人眼毒，不解轻轻看。"
  ],
  [
    "西江月",
    "无名氏",
    "北岭天饶瑞雪，南枝地段红苞。\n朦胧霁月映寒梢。\n谁把玉人纱罩。\n香胜炉薰龙麝，奇过庭拥琼瑶。\n一杯清酒愿相招。\n慰我茅堂清瘦。"
  ],
  [
    "西江月",
    "无名氏",
    "翡翠枝头晚萼，婵娟月里飘香。\n春兰秋蕙作寻常。\n不与夭桃朋党。\n笑见深红浅白，从教蝶舞蜂忙。\n风流标致道家妆。\n潇洒得来别样。"
  ],
  [
    "西江月",
    "无名氏",
    "黄蜡谁将点缀，红膏不许施妆。\n孤根来自水云乡。\n风味天然酝酿。\n看取玉奴呵手，摘来珠露沾裳。\n翠环斜插一枝香。\n似簇蜂儿头上。"
  ],
  [
    "西江月",
    "无名氏",
    "万木经霜冻折，孤根独报春来。\n前村雪里一枝开。\n将缓月华光彩。\n一点唇红不褪，妆如傅粉皑皑。\n和羹端的禀天才。\n终入庖人鼎鼐。"
  ],
  [
    "蝶恋花",
    "无名氏",
    "暖发黄宫和气软。\n雪里精神，巧借东君翦。\n嫩蕊商量春色浅。\n青枝疑是香酥溅。\n谁道和羹芳信远。\n点点微酸，已向枝头见。\n休待玉英飞四散。\n且移疏影横金盏。"
  ],
  [
    "桃源忆故人",
    "无名氏",
    "园林万木凋零尽。\n惟是寒梅香喷。\n不许雪霜欺损。\n迥有天然性。\n南枝渐吐红苞嫩。\n冠绝夭桃繁杏。\n不记故人音信。\n对景成离恨。"
  ],
  [
    "桃源忆故人",
    "无名氏",
    "江天雪意云飞重。\n却倚阑干初冻。\n回傍小楼独拥。\n尽日无人共。\n墙梅未落春先纵。\n欲寄一枝谁送。\n月夜暗香浮动。\n似作离人梦。"
  ],
  [
    "桃源忆故人",
    "无名氏",
    "南枝向暖清香喷。\n谁付骚人词咏。\n一种陇头春信。\n不借胭脂晕。\n梢头谁把轻黄。\n浑似不施粉。\n疑是寿阳孤冷。\n染得相思病。"
  ],
  [
    "桃源忆故人",
    "无名氏",
    "寒苞初吐黄金莹。\n色染蔷薇犹嫩。\n枝上紫檀香喷。\n洒落饶风韵。\n南枝一种同春信。\n何事不朱粉。\n自称霓裳孤冷。\n怨感宫腰恨。"
  ],
  [
    "添字浣溪沙・山花子",
    "无名氏",
    "雪态冰姿好似伊。\n料应尝笑水仙迟。\n驿使初传芳信早，赏佳期。\n暗想花神多巧妙，黏酥缀玉压纤枝。\n粉面临鸾宜月殿，整妆时。"
  ],
  [
    "添字浣溪沙・山花子",
    "无名氏",
    "谁染深红酥缀来。\n意浓含笑美颜开。\n误认浣溪人饮罢，上香腮。\n辨杏疑桃称好句，名园色异占多才。\n折得一枝斜插鬓，坠金钗。"
  ],
  [
    "添字浣溪沙・山花子",
    "无名氏",
    "取次匀妆粉有痕。\n参差玉软淡精神。\n姑射重绡风卷乱，喜相迎。\n蝶戏飞层双翅重，清中富贵最多情。\n全似寿阳当日事，点残英。"
  ],
  [
    "添字浣溪沙・山花子",
    "无名氏",
    "蜜室蜂房别有香。\n腊前偏会泄春光。\n凝伫清容何所似，笑姚黄。\n蜡注金锺诚得意，风飘气味压群芳。\n不似寿阳夸粉面，道家妆。"
  ],
  [
    "玉交枝・忆秦娥",
    "无名氏",
    "胆样瓶儿几点春。\n翦来犹带水云痕。\n且移孤冷，相伴最深樽。\n每为惜花无晓夜，教人甚处不销魂。\n为君惆怅，独自倚黄昏。"
  ],
  [
    "玉交枝・忆秦娥",
    "无名氏",
    "蕙子兰孙小样儿。\n化工簇就寄南枝。\n笑他兰蕙，虽韵带轻肥。\n香霭紫檀和雾重，色攒黄蜡界金徽。\n有人潇洒，插向鬓边宜。"
  ],
  [
    "玉交枝・忆秦娥",
    "无名氏",
    "谁道花房采蜜脾。\n翦成黄蜡小花儿。\n恶嫌朱粉，不肯肖青枝。\n檀吐暗香兰许韵，月移芳影雪生肌。\n不妨花蕊，羌笛尽教吹。"
  ],
  [
    "玉楼春",
    "无名氏",
    "迢递前村深雪里。\n望断行云香细细。\n笛中宫里慕芳姿，怨曲啼妆长见泪。\n不会同心荣落易。\n冷艳翻随分岭水。\n有谁曾念陇头人，远寄江南春日意。"
  ],
  [
    "玉楼春",
    "无名氏",
    "萧萧海上风长起。\n也有梅花开玉蕊。\n爱君风措莹如冰，伴我情怀清似水。\n诗人纵复工难似。\n莫把闲花容易比。\n浓香吹尽不须愁，细雨微风催结子。"
  ],
  [
    "玉楼春",
    "无名氏",
    "腊前先报东君信。\n清似龙涎香得润。\n黄轻不肯整齐开，比着红梅仍旧韵。\n纤枝瘦绿天生嫩。\n可惜轻寒摧挫损。\n刘郎只解误桃花，怅恨今年春又尽。"
  ],
  [
    "捣练子",
    "无名氏",
    "欺万木，怯寒时。\n倚阑初认月宫姬。\n拭新妆，披素衣。\n孤标韵，暗香奇。\n冰容玉艳缀琼枝。\n借阳和，天付伊。"
  ],
  [
    "喜团圆",
    "无名氏",
    "轻攒碎玉，玲珑竹外，脱去繁华。\n尤东君，最先点破，压倒群花。\n瘦影生香，黄昏月馆，清浅溪沙。\n仙标淡伫，偏宜么凤，肯带栖鸦。"
  ],
  [
    "愁倚栏・春光好",
    "无名氏",
    "冰肌玉骨精神。\n不风尘。\n昨夜窗前都折尽，忽疑君。\n清泪拂拂沾巾。\n谁相念、折赠芳春。\n羌管休吹别塞曲，有人听。"
  ],
  [
    "减字木兰花",
    "无名氏",
    "庭梅初绽。\n风递幽香清更远。\n别有孤根。\n不待阳和一点恩。\n雪中风韵。\n皓质冰姿真莹静。\n月下精神。\n来到窗前疑是君。"
  ],
  [
    "减字木兰花",
    "无名氏",
    "疏梅风韵。\n不许游蜂飞蝶近。\n要识芳容。\n除向瑶台月下逢。\n尊前一见。\n换尽平生桃李眼。\n却笑襄王。\n楚梦无踪空断肠。"
  ],
  [
    "减字木兰花",
    "无名氏",
    "山城驿近。\n又报寒梅传驿信。\n远水孤村。\n月下何人与断魂。\n幽芳在手。\n花木无情那得瘦。\n似此天真。\n好赠东阳姓沈人。"
  ],
  [
    "减字木兰花",
    "无名氏",
    "香肌清瘦。\n泪湿轻红疏雨後。\n笑靥微开。\n宿雨微醺越女腮。\n多情无奈。\n玉管休吹帘影外。\n薄晚池台。\n惆怅繁华梦里来。"
  ],
  [
    "减字木兰花",
    "无名氏",
    "东君有待。\n留得一枝香雪在。\n晚日融融。\n只恐轻酥暖渐熔。\n歌催管送。\n芳酒一尊谁与共。\n寂寞墙东。\n潇洒黄昏满院风。"
  ],
  [
    "减字木兰花",
    "无名氏",
    "鹅黄初吐。\n无数蜂儿飞不去。\n别有香风。\n不与南枝斗浅红。\n凭谁折取。\n拟把玉人分付与。\n碧玉搔头。\n淡淡霓裳人倚楼。"
  ],
  [
    "减字木兰花",
    "无名氏",
    "园林衰槁。\n一品梅花开太早。\n紫蕊檀心。\n独占中央色似金。\n幽香清远。\n对景开尊同赏玩。\n雅称仙姿。\n莫是多情染相思。"
  ],
  [
    "临江仙",
    "无名氏",
    "漏出春光三四朵，冰肌玉骨偏宜。\n乍开应笑百花迟。\n将军曾止渴，画角已先知。\n素艳不容蜂蝶采，清香自有人知。\n而今虽被霜雪欺。\n和羹终待手，金鼎自逢时。"
  ],
  [
    "临江仙",
    "无名氏",
    "陇首云收天色暮，寒光射月初开。\n荆山玉莫疑猜。\n琳琅疑此地，仙子不红腮。\n丽质霜裾真性雅，馀香暗送人来。\n乱将碎玉缀枝排。\n雪中寻不见，青萼辨奇才。"
  ],
  [
    "临江仙",
    "无名氏",
    "昨夜新阳回候馆，芳菲正满霜林。\n此时珍赏重千金。\n谁知红粉艳，还有岁寒心。\n风动霞衣香散漫，酒醺丹脸深沈。\n妖娆偏称美人簪。\n一枝无处赠，折得自孤吟。"
  ],
  [
    "临江仙",
    "无名氏",
    "爱日新添春一线，化工先到寒梅。\n不随桃李傍熙台。\n前村深雪里，昨夜一枝开。\n姑射仙人标格韵，凝墙粉谢香腮。\n数家清弄笛声衰。\n愁人不怨听，自向枕边来。"
  ],
  [
    "临江仙",
    "无名氏",
    "玉貌香腮天赋与，清姿不假铅华。\n素芳寻在五陵家。\n欲知春信息，庾岭一枝斜。\n别有玲珑潇洒处，月梢淡影笼遮。\n休教羌笛一声嗟。\n宫妆犹未似，留取意无涯。"
  ],
  [
    "踏莎行",
    "无名氏",
    "枝绿初匀，萼红犹浅。\n化工妆点年华晚。\n暗香疏影水亭边，黄昏月下依稀见。\n十二危楼，谁人倚遍。\n只愁羌笛声幽怨。\n少留情意待春来，东君准拟长拘管。"
  ],
  [
    "踏莎行",
    "无名氏",
    "萼破前村，枝横江路。\n铁心应也频凝伫。\n怕愁惟恐不禁愁，宁教雪月相分付。\n不测春来，难追香去。\n无人知我心先误。\n多情总道是东君，东君也有无情处。"
  ],
  [
    "踏莎行",
    "无名氏",
    "点点琼酥，初寒乍结。\n看来未忍轻轻折。\n园林正告久萧条，春工著意饶先发。\n眼底不凡，枝头自别。\n也知彻苦宜霜雪。\n这般风味凭馨香，怎教桃李同时节。"
  ],
  [
    "踏莎行",
    "无名氏",
    "玉母池边，曾记旧识。\n玉京仙苑新移得。\n素娥青女好精神，比看终是无颜色。\n传入汉宫，偷拟妆饰。\n寿阳空恁劳心力。\n寒香都不为春来，莫将远寄春消息。"
  ],
  [
    "渔家傲",
    "无名氏",
    "蕙死兰枯篱菊槁。\n返魂香入江南早。\n竹外一枝斜更好。\n谁解道。\n只今惟有东坡老。\n去岁花前人醉倒。\n酒醒花落嫌人扫。\n人去不来春又到。\n愁满抱。\n青山一带连芳草。"
  ],
  [
    "渔家傲",
    "无名氏",
    "雪点江梅才可可。\n梅心暗弄纤纤朵。\n疑是月娥庭下过。\n仙翘。\n云衫密缀真珠颗。\n玉金瓯连臂坐。\n芳辰莫把离魂挫。\n一曲绣筵娇婀娜。\n情无那。\n阳关声里樱桃破。"
  ],
  [
    "定风波",
    "无名氏",
    "又是春归烟雨村。\n一枝香雪度黄昏。\n竹外云低疏影亚。\n潇洒。\n水清沙浅见天真。\n瘦玉欺寒香不暖。\n堪羡。\n冰姿照夜月无痕。\n楼上笛声休听取。\n说与。\n江南人远易销魂。"
  ],
  [
    "定风波",
    "无名氏",
    "一树寒梅傍小溪。\n夜来陡觉绽南枝。\n冷艳冰姿金蕊浅。\n堪羡。\n凝明因与雪霜期。\n折赠美人临宝鉴。\n云脸。\n鬓边斜插最相宜。\n凭仗高楼频祝付。\n说与。\n马融羌管且停吹。"
  ],
  [
    "鹊踏枝・蝶恋花",
    "无名氏",
    "南国寒轻山自碧。\n庭际梅花，先报春消息。\n绮萼玉英何忍摘。\n真堪树下陈瑶席。\n旋嗅清香消酒力。\n翦采无功，粉笔争描得。\n一曲新欢须共惜。\n等闲零落随羌笛。"
  ],
  [
    "鹊踏枝・蝶恋花",
    "无名氏",
    "故里山遥春霭碧。\n为想繁枝，清梦何曾息。\n缧带霜英人不摘。\n纷纷日暮飘絪席。\n休抱离肠凭酒力。\n只有轻纨，依约应传得。\n白发未归空自惜。\n柔肠寄尽平阳笛。"
  ],
  [
    "清平乐",
    "无名氏",
    "寒溪过雪。\n梅蕊春前发。\n照影弄姿香苒苒，临水一枝风月。\n梦游仿佛仙乡。\n绿窗曾见幽芳。\n事往无人共说，愁闻玉笛声长。"
  ],
  [
    "春光好",
    "无名氏",
    "看看腊尽春回。\n消息到、江南早梅。\n昨夜前村深雪里，一朵花开。\n盈盈玉蕊如裁。\n更风细、清香暗来。\n空使行人肠欲断，驻马裴回。"
  ],
  [
    "人娇",
    "无名氏",
    "玉瘦香浓，檀深雪散。\n今年恨、探梅较晚。\n江楼楚馆。\n云闲水远。\n清昼永，凭阑翠帘低卷。\n坐上客来，尊中酒满。\n歌声共、水流云断。\n南枝可插，便须频翦。\n莫直待、西楼数声羌管。"
  ],
  [
    "二色宫桃",
    "无名氏",
    "镂玉香苞酥点萼。\n正万木、园林萧索。\n惟有一枝雪里开，江南有信凭谁托。\n前年记赏登高阁。\n叹年来、旧欢如昨。\n听取乐天一句云，花开处、且须行乐。"
  ],
  [
    "河传",
    "无名氏",
    "香苞素质。\n天赋与、倾城标格。\n应是晓来，暗传东君消息。\n把孤芳、回暖律。\n寿阳粉面增妆饰。\n说与高楼，休更吹羌笛。\n花下醉赏，留取时倚阑干，斗清香、添酒力。"
  ],
  [
    "七娘子",
    "无名氏",
    "清香浮动到黄昏，向水边、疏影梅开尽。\n溪边畔，轻蕊，有如浅杏。\n一枝喜得东君信。\n风吹只怕霜侵损。\n更新来、插向多情鬓。\n寿阳妆鉴，雪肌玉莹。\n岭头别後微添粉。"
  ],
  [
    "忆少年",
    "无名氏",
    "疏疏整整，斜斜淡淡，盈盈脉脉。\n徒怜暗香句，笑梨花颜色。\n羁马萧萧行又急。\n空回首、水寒沙白。\n天涯倦牢落，忍一声羌笛。"
  ],
  [
    "浪淘沙",
    "无名氏",
    "春色入横塘。\n变尽凄凉。\n青梢弄粉雪溪傍。\n疑是化工偏著意，欲试新妆。\n玉蓓锁春藏。\n占断寒芳。\n他时鼎鼐不须忙。\n泄漏清香方有思，别是春光。"
  ],
  [
    "浪淘沙",
    "无名氏",
    "雪里暗香浓。\n乍吐琼英。\n横斜疏影月明中。\n学傅胭脂桃与杏，虚废春工。\n素艳有谁同。\n不并妖红。\n应如褒姒笑时容。\n绝胜梨花春带雨，旖旎春风。"
  ],
  [
    "浪淘沙",
    "无名氏",
    "村左小溪傍。\n粉黛宜芳。\n寒添潇洒冷添霜。\n清瘦几枝堪入画，竹映苔墙。\n疏影浸横塘。\n月暗浮香。\n当时曾伴寿阳妆。\n不似东君先倚栏，泄漏春光。"
  ],
  [
    "点绛唇",
    "无名氏",
    "破萼江梅，迥然标格冰肌莹。\n暗香疏影。\n月张银塘静。\n折取一枝，与插多情鬓。\n临鸾镜。\n粉容相并。\n试问谁端正。"
  ],
  [
    "点绛唇",
    "无名氏",
    "烟淡黄昏，小移疏影横斜去。\n暗香微度。\n点缀梢头雨。\n玉管休吹，更要留春住。\n人何处。\n对花无语。\n望断江南路。"
  ],
  [
    "点绛唇",
    "无名氏",
    "点点江梅，向疏篱处香风逗。\n未容春透。\n花亦知人瘦。\n姑射山头，谁伴黄昏後。\n君知否。\n自然孤秀。\n横玉休三奏。"
  ],
  [
    "点绛唇",
    "无名氏",
    "雪里芳丛，岭头还报东君信。\n寿阳妆靓。\n姑射冰肌莹。\n曲岸横斜，清浅波相应。\n风不定。\n暗香疏影。\n占断花中韵。"
  ],
  [
    "点绛唇",
    "无名氏",
    "万木凋残，早梅独占孤根暖。\n前村雪满。\n昨夜南枝绽。\n堪恨倚栏，容易吹羌管。\n飘琼片。\n翠蛾争选。\n贴向桃花面。"
  ],
  [
    "点绛唇",
    "无名氏",
    "昨夜寒梅，一枝雪里多风措。\n幽香无数。\n不与群花语。\n最是凝情，月夜交光处。\n谁为主。\n待须折取。\n羌管休轻举。"
  ],
  [
    "点绛唇",
    "无名氏",
    "春日芳心，暗香偏向黄昏逗。\n玉肌寒透。\n抵死添清瘦。\n影落横塘，月淡人归後。\n君知否。\n一枝先秀。\n应向东君奏。"
  ],
  [
    "点绛唇",
    "无名氏",
    "赋雪归来，绿窗一夜霜风紧。\n也知春信。\n消息南枝近。\n隐映斜阳，玉暖香成阵。\n西湖景。\n繁英有恨。\n只□□□□。"
  ],
  [
    "惜双双・惜分飞",
    "无名氏",
    "冒雪披风开数点。\n万花厌、欺寒探暖。\n掩映闲庭院。\n月下疏影横斜，幽香远。\n命友开尊同宴玩。\n听丽质、歌声宛转。\n对景侧金盏。\n任他结实和羹，归仙馆。"
  ],
  [
    "朝中措",
    "无名氏",
    "山城水隘小桥傍。\n竹里早梅芳。\n纵有丹青图画，难描幽韵清香。\n妖娆天赋，偏宜素淡，杨氏宫妆。\n雅态何须艳丽，孤标不在春光。"
  ],
  [
    "虞美人",
    "无名氏",
    "清江一曲君应见。\n昨夜潮头浅。\n不争落落斗奇奇。\n看取水边寒蕊、雪边枝。\n日斜疏影还倒。\n沙上娇老。\n只今何处有新诗。\n好在小春十月、醉翁辞。"
  ],
  [
    "醉落魄・一斛珠",
    "无名氏",
    "琼搓粉滴。\n南枝只报江南坼。\n横斜疏影溪边窄。\n翦碎白云，分付陇头客。\n冰肌绰约疑姑射。\n铅华消尽见真色。\n不随桃李开红白。\n我为东君，来报春消息。"
  ],
  [
    "醉落魄・一斛珠",
    "无名氏",
    "梅花似雪。\n赏花记得同欢悦。\n更阑犹自贪攀折。\n不怯春寒，须要待明月。\n如今月上花争发。\n疏枝冷蕊对离缺。\n人心只道花争别。\n不道人心，不似旧时节。"
  ],
  [
    "更漏子",
    "无名氏",
    "宝香瓶，桐叶卷。\n荡水痕微还远。\n思乡信，觉春迟。\n野梅初见时。\n上潮风，临晚渡。\n人欲过西江去。\n吹寒管，陇云低。\n江南花未知。"
  ],
  [
    "更漏子",
    "无名氏",
    "绛纱笼，金叶盖。\n向晓灯花犹在。\n冰未结，小琉璃。\n陇梅香满枝。\n雪无香，花有意。\n不是江南新寄。\n霜月尽，碧天寒。\n玉楼人倚阑。"
  ],
  [
    "落梅风・落梅",
    "无名氏",
    "宫烟如水湿芳晨。\n寒梅似雪相亲。\n玉楼侧畔数枝春。\n惹香尘。\n寿阳娇面偏怜惜，妆成一面花新。\n镜中重把玉纤匀。\n酒初醺。"
  ],
  [
    "古记・如梦令",
    "无名氏",
    "一枕厌厌春困。\n记得小梅风韵。\n何处最关情，嫩蕊初传芳信。\n堪恨。\n堪恨。\n谁傍横斜疏影。"
  ],
  [
    "古记・如梦令",
    "无名氏",
    "腊半雪梅初绽。\n玉屑琼英碎翦。\n素艳与清香，别有风流堪羡。\n苞嫩。\n蕊嫩。\n羞破寿阳人面。"
  ],
  [
    "古记・如梦令",
    "无名氏",
    "疑是水晶宫殿。\n云女天仙宝宴。\n吟赏欲黄昏，风送一声羌管。\n烟淡。\n霜淡。\n月在画楼西畔。"
  ],
  [
    "生查子",
    "无名氏",
    "朔风吹冻云，云破天容碧。\n新月过溪来，隐见横云色。\n天与水争妍，花与月争白。\n一倩管城君，寄此春消息。"
  ],
  [
    "蓦山溪",
    "无名氏",
    "青春三月。"
  ],
  [
    "失调名",
    "无名氏",
    "夜寒斗觉罗衣薄。"
  ],
  [
    "失调名",
    "无名氏",
    "深诚杳隔无疑。"
  ],
  [
    "调笑・调笑令",
    "无名氏",
    "千里。\n楚江水。\n明月楼高愁独倚。\n井梧宫殿生秋意。\n望断巫山十二。\n雪肌花貌参差是。\n朱阁五云仙子。"
  ],
  [
    "调笑・调笑令",
    "无名氏",
    "相误。\n桃源路。\n万里苍苍烟水暮。\n留君不住君须去。\n秋月春风闲度。\n桃花零乱如红雨。\n人面不知何处。"
  ],
  [
    "调笑・调笑令",
    "无名氏",
    "非雾。\n花无语。\n远似朝云何处去。\n凌波不过横塘路。\n燕燕莺莺飞舞。\n风吹仙袂飘飘举。\n拟倩游丝惹住。"
  ],
  [
    "调笑・调笑令",
    "无名氏",
    "相忆。\n无消息。\n目断遥天云自白。\n寒山一带伤心碧。\n风土萧疏胡国。\n长安不见浮云隔。\n纵使君来争得。"
  ],
  [
    "调笑・调笑令",
    "无名氏",
    "来见。\n蕊宫殿。\n记得随班迎凤辇。\n馀花落尽苍苔院。\n斜掩金铺一片。\n千金买笑无方便。\n和泪盈盈娇眼。"
  ],
  [
    "调笑・调笑令",
    "无名氏",
    "君去。\n逐鸳侣。\n斜倚绿窗鸳鉴女。\n琴弹秋思明心素。\n一寸还成千缕。\n锦城春色知何许。\n那似远山眉妩。"
  ],
  [
    "调笑・调笑令",
    "无名氏",
    "无处。\n难轻诉。\n锦瑟华年谁与度。\n黄昏更下潇潇雨。\n况是青春将暮。\n花虽无语莺能语。\n来道曾逢郎否。"
  ],
  [
    "调笑・调笑令",
    "无名氏",
    "衫湿。\n情何极。\n上下花间声转急。\n满船明月芦花白。\n秋水长天一色。\n芳年未老时难得。\n目断远空凝碧。"
  ],
  [
    "九张机",
    "无名氏",
    "一张机。\n织梭光景去如飞。\n兰房夜永愁无寐。\n呕呕轧轧，织成春恨，留著待郎归。"
  ],
  [
    "九张机",
    "无名氏",
    "两张机。\n月明人静漏声稀。\n千丝万缕相萦系。\n织成一段，回纹锦字。\n将去寄呈伊。"
  ],
  [
    "九张机",
    "无名氏",
    "三张机。\n中心有朵耍花儿。\n娇红嫩绿春明媚。\n君须早折，一枝浓艳，莫待过芳菲。"
  ],
  [
    "九张机",
    "无名氏",
    "四张机。\n鸳鸯织就欲双飞。\n可怜未老头先白，春波碧草，晓寒深处，相对浴红衣。"
  ],
  [
    "九张机",
    "无名氏",
    "五张机。\n芳心密与巧心期。\n合欢树上枝连理。\n双头花下，两同心处，一对化生儿。"
  ],
  [
    "九张机",
    "无名氏",
    "六张机。\n雕花铺锦半离披。\n兰房别有留春计。\n炉添小篆，日长一线，相对绣工迟。"
  ],
  [
    "九张机",
    "无名氏",
    "七张机。\n春蚕吐尽一生丝。\n莫教容易裁罗绮。\n无端翦破，仙鸾彩凤，分作两般衣。"
  ],
  [
    "九张机",
    "无名氏",
    "八张机。\n纤纤玉手住无时。\n蜀江濯尽春波媚。\n香遗囊麝，花房绣被。\n归去意迟迟。"
  ],
  [
    "九张机",
    "无名氏",
    "九张机。\n一心长在百花枝。\n百花共作红堆被。\n都将春色，藏头里面，不怕睡多时。"
  ],
  [
    "九张机",
    "无名氏",
    "轻丝。\n象床玉手出新奇。\n千花万草光凝碧。\n裁缝衣著，春天歌舞，飞蝶语黄鹂。"
  ],
  [
    "九张机",
    "无名氏",
    "春衣。\n素丝染就已堪悲。\n尘世昏污无颜色。\n应同秋扇，从兹永弃。\n无复奉君时。"
  ],
  [
    "九张机",
    "无名氏",
    "一张机。\n采桑陌上试春衣。\n风晴日暖慵无力。\n桃花枝上，啼莺言语，不肯放人归。"
  ],
  [
    "九张机",
    "无名氏",
    "两张机。\n行人立马意迟迟。\n深心未忍轻分付，回头一笑，花间归去，只恐被花知。"
  ],
  [
    "九张机",
    "无名氏",
    "三张机。\n吴蚕已老燕雏飞。\n东风宴罢长洲苑，轻绡催趁，馆娃宫女，要换舞时衣。"
  ],
  [
    "九张机",
    "无名氏",
    "四张机。\n咿哑声里暗颦眉。\n回梭织朵垂莲子。\n盘花易绾，愁心难整，脉脉乱如丝。"
  ],
  [
    "九张机",
    "无名氏",
    "五张机。\n横纹织就沈郎诗。\n中心一句无人会。\n不言愁恨，不言憔悴。\n只恁寄相思。"
  ],
  [
    "九张机",
    "无名氏",
    "六张机。\n行行都是耍花儿。\n花间更有双蝴蝶，停梭一晌，闲窗影里。\n独自看多时。"
  ],
  [
    "九张机",
    "无名氏",
    "七张机。\n鸳鸯织就又迟疑。\n只恐被人轻裁剪，分飞两处，一场离恨，何计再相随。"
  ],
  [
    "九张机",
    "无名氏",
    "八张机。\n回纹知是阿谁诗。\n织成一片凄凉意。\n行行读遍，厌厌无语，不忍更寻思。"
  ],
  [
    "九张机",
    "无名氏",
    "九张机。\n双花双叶又双枝。\n薄情自古多离别。\n从头到底。\n将心萦系。\n穿过一条丝。"
  ],
  [
    "南歌子",
    "无名氏",
    "席近浑如远，帘高故放低。\n偏它能画斗头眉。\n戴顶烧香铺翠、小冠儿。\n酒伴残妆在，花随秀鬓垂。\n薄罗小扇写新诗。\n解下双双罗带、要重题。"
  ],
  [
    "南歌子",
    "无名氏",
    "象戏红牙局，琵琶绿锦绦。\n小窗方簟困香醪。\n帘外拂檐宫柳、翠阴交。\n烟媚莺莺近，风微燕燕高。\n更将乳酪伴樱桃。\n要共那人一递、一匙抄。"
  ],
  [
    "南歌子",
    "无名氏",
    "小小生金屋，盈盈向凤帏。\n斜枝石竹绣罗衣。\n为怕春来风日、卷帘稀。\n金殿承恩久，兰堂得梦回。\n薰炉空惹御香归。\n今夜花前还是、日平西。"
  ],
  [
    "南歌子",
    "无名氏",
    "阁儿虽不大，都无半点俗。\n窗儿根底数竿竹。\n画展江南山景、两三幅。\n彝鼎烧异香，胆瓶插嫩菊。\nけ然无事净心目。\n共那人人相对、弈棋局。"
  ],
  [
    "南歌子",
    "无名氏",
    "风动槐龙舞，花深禁漏传。\n一竿红日照花砖。\n走马晨晖门里、快行宣。\n百五开新火，清明尚禁烟。\n鱼符不请便朝天。\n醉里归来疑是、梦游仙。"
  ],
  [
    "感皇恩",
    "无名氏",
    "暖律破寒威，春回宫柳。\n晴景初曦上元候。\n禁城烟火，移下一天星斗。\n素娥凝碧汉，明如昼。\n绣毂电转，锦鞯飞骤。\n九踏笙歌按新奏。\n胜游方凝，忽听晓钟银漏。\n两两归去也，应回首。"
  ],
  [
    "侍香金童",
    "无名氏",
    "宝台蒙绣，瑞兽高三尺。\n玉殿无风烟自直。\n迤逦传杯盈绮席。\n苒苒菲菲，断处凝碧。\n是龙涎凤髓，恼人情意极。\n想韩寿、风流应暗识。\n去似彩云无处觅。\n惟有多情，袖中留得。"
  ],
  [
    "西江月",
    "无名氏",
    "灯火楼台欲下，笙歌院落将归。\n冰瓷金缕胜琉璃。\n春笋捧来纤细。\n饮罢高阳人散，曲终巫峡云飞。\n千万修合斗新奇。\n须带别离滋味。"
  ],
  [
    "菩萨蛮",
    "无名氏",
    "江城烽火连三月。\n不堪对酒江亭别。\n休作断肠声。\n老来无泪倾。\n风高帆影疾。\n目送舟痕碧。\n锦字几时来。\n薰风无雁回。"
  ],
  [
    "减字木兰花",
    "无名氏",
    "啬薇叶暗。\n满架浓阴风不乱。\n午酒才醒。\n历历黄鹂枕上听。\n此情难遣。\n不比红蕉心易展。\n要识离愁。\n只似杨花不自由。"
  ],
  [
    "浣溪沙",
    "无名氏",
    "梦入瑶台千步芳。\n万妃相向玉为装。\n同心带翠罗长。\n浓艳只宜供枕席，醉魂长是傍壶觞。\n绀纱囊薄为谁香。"
  ],
  [
    "浣溪沙",
    "无名氏",
    "白玉楼中白雪歌。\n更将白衬春罗。\n软红香里最么麽。\n桃叶桃根随处有，江南江北见来多。\n风前月底奈愁何。"
  ],
  [
    "临江仙",
    "无名氏",
    "竹里行厨草草，花边系马匆匆。\n使君移传意何穷。\n儿童随骑火，猿鹤避歌钟。\n梅雪自欺舞态，烛花先放春红。\n酒醒人散夜堂空。\n殷勤松上月，独照老仙翁。"
  ],
  [
    "阮郎归",
    "无名氏",
    "山池芳草绿初匀。\n柳寒眉尚颦。\n东风吹雨细如尘。\n一庭花脸皴。\n莺共蝶，怨还嗔。\n眼前无好春。\n这番天气杀愁人。\n人愁旋旋新。"
  ],
  [
    "浣溪沙",
    "无名氏",
    "春院无人花自香。\n飞来蜂蝶意何狂。\n玉钩帘卷日偏长。\n笑又不成愁未是，曲屏闲倚绣鸳鸯。\n归时应供□□妆。"
  ],
  [
    "南乡子",
    "无名氏",
    "李郭共仙舟。\n准拟苏台烂熳游。\n风雪为谁留住也，沧洲。\n一尺银沙未肯收。\n无语只关愁。\n强金卮不计筹。\n想得人人梳洗懒，妆楼。\n只帘儿不上钩。"
  ],
  [
    "凤栖梧・蝶恋花",
    "无名氏",
    "姑射仙人游汗漫。\n白凤翩翩，银海光凌乱。\n龟手儿童贪戏玩。\n风檐更折梅梢看。\n漠漠银沙平晚岸。\n笑拥寒蓑，聊作渔翁伴。\n横玉愁云吹不断。\n归舟又载苹花满。"
  ],
  [
    "归自谣",
    "无名氏",
    "愁冉冉。\n目送书空鸿数点。\n落霞风剪江分染。\n胜处屏云犹未掩。\n羞娥敛。\n红潮怕上春风脸。"
  ],
  [
    "卜算子",
    "无名氏",
    "曾约再来时，花暗春风树。\n今日人来花未开，春未知人处。\n坐客有疏狂，彩笔题新语。\n浑为玉人颓玉山，忘了阳关路。"
  ],
  [
    "卜算子",
    "无名氏",
    "烟髻绾层巅，云叶生寒树。\n斜日行人窈窕村，愁阵纵横处。\n细细写蛮笺，道寄相思语。\n会倩春风展柳眉，回马章台路。"
  ],
  [
    "好事近",
    "无名氏",
    "潇洒小楼东，斜亚一枝梅雪。\n若在玉溪仙馆，更风流奇绝。\n花神应为护芳心，付与何人折。\n行客几回搔首，认暗香浮月。"
  ],
  [
    "谒金门",
    "无名氏",
    "江上路。\n依约数家烟树。\n一枕归心村店暮。\n更乱山深处。\n梦过江南芳草渡。\n晓色又催人去。\n愁似游丝千万缕。\n倩东风约住。"
  ],
  [
    "渔家傲",
    "无名氏",
    "轻拍红牙留客住。\n韩家石鼎联新句。\n珍重龙团并凤髓。\n君王与。\n春风吹破黄金缕。\n往事不须凭陆羽。\n且看盏面浓如乳。\n若是蓬莱鳌稳负。\n知何处。\n玉川一枕清风去。"
  ],
  [
    "醉春风",
    "无名氏",
    "陌上清明近。\n行人难借问。\n风流何处不来归，闷闷闷。\n回雁峰前，戏鱼波上，试寻芳信。\n夜久兰膏烬。\n春睡何曾稳。\n枕边珠泪几时乾，恨恨恨。\n惟有窗前，过来明月，照人方寸。"
  ],
  [
    "南乡子",
    "无名氏",
    "晓日压重檐。\n斗帐犹寒起未。\n天气困人梳洗倦，眉尖。\n淡画春山不喜添。\n闲把绣丝。\n得金针又怕拈。\n陌上行人归也未，恹恹。\n满院杨花不卷帘。"
  ],
  [
    "南乡子",
    "无名氏",
    "深结花工知。\n赐与衣裳尽是绯。\n曾向玉盘深处见，隈随。\n两个心肠一片儿。\n从小便相依。\n酒伴歌筵不暂离。\n只恐被人分擘破，东西。\n怎得团圆似旧时。"
  ],
  [
    "归田乐",
    "无名氏",
    "水绕溪桥绿。\n泛苹汀、步迷花曲。\n衣巾散馀馥。\n种竹更洗竹。\n咏竹题竹。\n日暮无人伴幽独。\n光阴双转毂。\n可惜许、等闲愁万斛。\n世间种种，只是荣和辱。\n念足又愿足。\n意足心足。\n忘了眉头怎生蹙。"
  ],
  [
    "临江仙",
    "无名氏",
    "促坐重燃绛蜡，香泉细泻银瓶。\n一瓯月露照人明。\n清真无俗韵，久淡似交清。\n正味能销酒力，馀甘解助茶清。\n琼浆一饮觉身轻。\n蓝桥知不远，归卧对云英。"
  ],
  [
    "行香子",
    "无名氏",
    "天与秋光。\n转转情伤，探金英、知近重阳。\n薄衣初减，绿蚁初尝。\n渐一番风，一番雨，一番凉。\n黄昏院落，惶惶。\n酒醒时、往事愁肠。\n那堪永夜，明月空床。\n问砧声捣，蛩声细，漏声长。"
  ],
  [
    "诉衷情",
    "无名氏",
    "碧天明月晃金波。\n清浅滞星河。\n深深院宇人静，独自问娥。\n圆夜少，缺时多。\n事因何。\n嫦娥莫是，也有别离，一似人麽。"
  ],
  [
    "绕池游",
    "无名氏",
    "渐春工巧，玉漏花深寒浅。\n韶景变、融晴蕙风暖。\n都门十二，三五银蟾光满。\n瑞烟葱茜，禁城阆苑。\n棚山雉扇。\n绛蜡交辉星汉。\n神仙籍、梨园奏弦管。\n都人游玩。\n万井山呼欢。\n岁岁天仗，愿瞻凤辇。"
  ],
  [
    "好事近",
    "无名氏",
    "小院看酴，正是盛开时节。\n莫惜大家沈醉，有春醅初泼。\n花前月下细看来，无物比清绝。\n若问此花何似，似一堆香雪。"
  ],
  [
    "阮郎归",
    "无名氏",
    "春风吹雨绕残枝。\n落花无可飞。\n小池寒渌欲生漪。\n雨晴还日西。\n帘半卷，燕双归。\n讳愁无奈眉。\n翻身整顿著残棋。\n沈吟应劫迟。"
  ],
  [
    "点绛唇",
    "无名氏",
    "公子归来，画堂深院丛罗绮。\n绿杯浮蚁。\n风皱红鳞起。\n信马斜阳，误入桃源里。\n珠帘底。\n淡妆斜倚。\n一寸秋江水。"
  ],
  [
    "海棠春",
    "无名氏",
    "晓莺窗外春啼晓。\n睡未足、把人惊觉。\n翠被晓寒轻，宝篆沈烟袅。\n宿酲未解，双娥报道。\n别院笙歌宴早。\n试问海棠花，昨夜开多少。"
  ],
  [
    "宴桃源・如梦令",
    "无名氏",
    "落日霞消一缕。\n素月棱棱微吐。\n何处夜归人，呕嗄几声柔橹。\n归去。\n归去。\n家在烟波深处。"
  ],
  [
    "夜游宫",
    "无名氏",
    "是处追寻侣。\n灯光散、九衢红雾。\n人在星河繁闹处。\n暗相逢，惹天香，飘满路。\n游困先归去。\n奈怨别、相思情绪。\n闲傍小桃□独步。\n月明寒，拈宜男，无一语。"
  ],
  [
    "杨柳枝",
    "无名氏",
    "簌簌花飞一雨残。\n乍衣单。\n屏风数幅画江山。\n水云闲。\n别易会难无计那，泪潸潸。\n夕阳楼上凭栏干。\n望长安。"
  ],
  [
    "摊破浣溪沙・山花子",
    "无名氏",
    "相恨相思一个人。\n柳眉桃脸自然春。\n别离情思，寂寞向谁论。\n映地残霞红照水，断魂芳草碧连云。\n水边楼上，回首倚黄昏。"
  ],
  [
    "一翦梅",
    "无名氏",
    "恨入椒觞暖未拈。\n春葱微蘸，谁是纤纤。\n别来愁夜不胜长，明日从教一线添。\n夜久寒深睡未。\n旧愁新恨，占断眉尖。\n一钩斜月却知人。\n直到天明，不下疏帘。"
  ],
  [
    "卜算子",
    "无名氏",
    "垂螺近额时，只怕莺声老。\n尽日贪花斗草忙，不信有闲烦恼。\n凤鬓已胜钗，恨别王孙早。\n若把芳心说与伊，道绿遍、池塘草。"
  ],
  [
    "忆王孙",
    "无名氏",
    "杨柳风前旗鼓闹。\n正陌上、闲花芳草。\n忍将愁眼芳菲，人未老。\n春先老。\n长安比日知多少。\n日易见、长安难到。\n无情苕水不西流，渐迤逦、仙舟小。"
  ],
  [
    "南歌子",
    "无名氏",
    "夕露沾芳草，斜阳带远村。\n几声残角起谯门。\n撩乱栖鸦飞舞、闹黄昏。\n天共高城远，香馀绣被温。\n客程常是可销魂。\n乍向心头横著、个人人。"
  ],
  [
    "南歌子",
    "无名氏",
    "楼迥迷云日，溪深涨晓沙。\n年来悴憔费铅华。\n楼上一天春思、浩无涯。\n罗带宽腰素，真珠溜脸霞。\n海棠开尽柳飞花。\n薄只知游荡、不思家。"
  ],
  [
    "南歌子",
    "无名氏",
    "玉殿分时果，金盘弄赐冰。\n晚来阶下按歌声。\n恰好一方明月、可中庭。\n露下天如水，风来夜又清。\n偏他不肯大家行。\n漾下扇儿拍手、引流萤。"
  ],
  [
    "失调名",
    "无名氏",
    "千里伤行客。"
  ],
  [
    "失调名",
    "无名氏",
    "黄叶无风自落，彩云不雨空归。"
  ],
  [
    "玉珑璁",
    "无名氏",
    "城南路。\n桥南路。\n玉钩帘卷香横雾。\n新相识。\n旧相识。\n浅颦低拍，嫩红轻碧。\n惜惜惜。\n刘郎去。\n阮郎住。\n为云为雨朝还暮。\n心相忆。\n空相忆。\n露荷心性，柳花踪迹。\n得得得。"
  ],
  [
    "浣溪沙",
    "无名氏",
    "碎剪香罗泪痕。\n鹧鸪声断不堪闻。\n马嘶人去近黄昏。\n整整斜斜扬柳陌，疏疏密密杏花村。\n一番风月更销魂。"
  ],
  [
    "点绛唇",
    "无名氏",
    "燕子依依，晓来总为谁归去。\n淡云生处。\n已觉宾鸿度。\n浅笑深颦，便面机中素。\n乘鸾女。\n琐窗琼宇。\n会有明年暑。"
  ],
  [
    "玉楼春",
    "无名氏",
    "东风杨柳门前路。\n毕竟雕鞍留不住。\n柔情胜似岭头云，别泪多如花上雨。\n青楼画幕无重数。\n听得楼边车马去。\n若将眉黛染情深，且到丹青难画处。"
  ],
  [
    "浣溪沙",
    "无名氏",
    "云锁柴门半掩关。\n垂纶犹自在前湾。\n独乘孤棹夜方还。\n任使有荣居紫禁，争如无事隐青山。\n浮名浮利总输闲。"
  ],
  [
    "浣溪沙",
    "无名氏",
    "一副纶竿一只船。\n蓑衣竹笠是生缘。\n五湖来往不知年。\n青嶂更无荣辱到，白头终没利名牵。\n芦花深处伴鸥眠。"
  ],
  [
    "浣溪沙",
    "无名氏",
    "钓罢高歌酒一杯。\n醉醒曾笑楚臣来。\n夕阳维缆碧江隈。\n蓑笠每因山雨戴，船窗多为水花开。\n安居流景任相催。"
  ],
  [
    "浣溪沙",
    "无名氏",
    "雨气兼香泛芰荷。\n回舟冒雨懒披蓑。\n夜阑风静水无波。\n白酒追欢常恨少，青山入望岂嫌多。\n人间荣辱尽从他。"
  ],
  [
    "定风波",
    "无名氏",
    "雨雾云收望远山。\n钓竿林下恣清闲。\n蝉噪日斜林影转。\n溪岸。\n绿深红浅画屏间。\n对酒狂歌时鼓。\n更邀同志醉前湾。\n待月却寻维缆处，归来，烟萝一迳接柴关。"
  ],
  [
    "雨中花・夜行船",
    "无名氏",
    "我有五重深深愿。\n第一愿、且图久远。\n二愿恰如雕梁双燕。\n岁岁後、长相见。\n三愿薄情相顾恋。\n第四愿、永不分散。\n五愿奴留收园结果，做个人宅院。"
  ],
  [
    "失调名",
    "无名氏",
    "喜则喜、得入手。\n愁则愁、不长久。\n忻则忻、我两个斯守。\n怕则怕、人来破斗。"
  ],
  [
    "侍香金童",
    "无名氏",
    "喜叶之地，手把怀儿摸。\n甚恰恨、出题斯撞著。\n内臣过得不住脚。\n忙里只是，看得斑驳。\n骇这一身冷汗，都如云雾薄。\n比似年时头势恶。\n待检又还猛想度。\n只恐根底，有人寻着。"
  ],
  [
    "啄木儿",
    "无名氏",
    "洗出养花天气。"
  ],
  [
    "柳梢青",
    "无名氏",
    "晓星明灭。\n白露点、秋风落叶。\n故址颓垣，荒烟衰草，溪前宫阙。\n长安道上行客，念依旧、名深利切。\n改变容颜，销磨古今，垅头残月。"
  ],
  [
    "眉峰碧・卜算子",
    "无名氏",
    "蹙破眉峰碧。\n纤手还重执。\n镇日相看未足时，忍便使、鸳鸯只。\n薄暮投村驿。\n风雨愁通夕。\n窗外芭蕉窗里人，分明叶上心头滴。"
  ],
  [
    "失调名",
    "无名氏",
    "送千里蟾宫客。"
  ],
  [
    "失调名",
    "无名氏",
    "来春高步过南宫，更答取龙头策。"
  ],
  [
    "失调名",
    "无名氏",
    "恐伊不信是龙头，和书寄与三题草。"
  ],
  [
    "失调名",
    "无名氏",
    "问醉吟今夜，何处凤楼偏好。"
  ],
  [
    "失调名",
    "无名氏",
    "光生里，荣破天荒。"
  ],
  [
    "行香子",
    "无名氏",
    "清要无因，举选艰辛。\n系书钱、须要十分。\n浮名浮利，虚苦劳神。\n叹旅中愁，心中闷，部中身。\n虽抱文章，苦苦推寻。\n更休说、谁假谁真。\n不如归去，作个齐民。\n免一回来，一回讨，一回论。"
  ],
  [
    "失调名",
    "无名氏",
    "君是园中杨柳，能得几时青。\n趁金明、春光尚好，尊酒赏闲情。\n他年归去，强山阴处，一枕晓霞清。"
  ],
  [
    "失调名",
    "无名氏",
    "华宫瑶馆游毕。\n却返绛节、回鸾翼。\n荷殷勤、三香醪，供养我、上真仙客。\n赤霭浮空，祥云远布，是我来时节。\n且频修，同泛舸、上云秋碧。"
  ],
  [
    "湘灵瑟",
    "无名氏",
    "霜风摧兰。\n银屏生晓寒。\n淡扫眉山。\n脸红殷。\n潇湘浦，芙蓉湾。\n相思数声哀叹。\n画楼尊酒闲。"
  ],
  [
    "失调名",
    "无名氏",
    "平地一声雷。"
  ],
  [
    "失调名",
    "无名氏",
    "休休得也□，云深处、高卧斜阳。"
  ],
  [
    "失调名",
    "无名氏",
    "单于若问君家世，说与教知。\n便是红窗迥底儿。"
  ],
  [
    "失调名",
    "无名氏",
    "说与教知。\n便是中朝一汉儿。"
  ],
  [
    "失调名",
    "无名氏",
    "便是监商孟客儿。"
  ],
  [
    "减字木兰花",
    "无名氏",
    "家门希差。\n养得一枚依样画。\n百事无能。\n只去篱边缠倒藤。\n几回水上。\n轧捺不翻真个强。\n无处容他。\n只好炎天作巴。"
  ],
  [
    "满庭芳",
    "无名氏",
    "光芒。\n长万丈，司空见惯，应谓寻常。\n……仍传□、儋崖父老，只候蔡元长。"
  ],
  [
    "浪淘沙",
    "无名氏",
    "水饭恶冤家。\n些小姜瓜。\n尊前正欲饮流霞。\n却被伊来刚打住，好闷人那。\n不免着匙爬。\n一似吞沙。\n主人若也要人夸。\n莫惜更搀三五盏，锦上添花。"
  ],
  [
    "夜游宫",
    "无名氏",
    "因被吾皇手诏。\n把天下、寺来改了。\n大觉金仙也不小。\n德士道。\n却我甚头脑。\n道袍须索要。\n冠儿戴、恁且休笑。\n最是一种祥瑞好。\n古来少。\n葫芦上面生芝草。"
  ],
  [
    "西江月",
    "无名氏",
    "早岁轻衫短帽。\n中间圆顶方袍。\n忽然天赐降宸毫。\n接引私心入道。\n可谓一身三教。\n如今且得逍遥。\n擎拳稽首拜云霄。\n有分长生不老。"
  ],
  [
    "青玉案",
    "无名氏",
    "钉鞋踏破祥符路。\n似白鹭、纷纷去。\n试幞头谁与度。\n八厢儿事，两员直殿，怀挟无藏处。\n时辰报尽天将暮。\n把笔胡填备员句。\n试问闲愁知几许。\n两条脂烛，半盂馊饭，一阵黄昏雨。"
  ],
  [
    "失调名",
    "无名氏",
    "瘦得脸儿两指大。"
  ],
  [
    "失调名",
    "无名氏",
    "柳丝只解风前舞。\n诮系惹、那人不住。"
  ],
  [
    "滴滴金",
    "无名氏",
    "当初亲下求言诏。\n引得都来胡道。\n人人招是骆宝王，并洛阳年少。\n自讼监宫并岳庙。\n都一时闲了。\n误人多是误人多，误了人多少。"
  ],
  [
    "失调名",
    "无名氏",
    "做园子，得数载。\n栽培得、那花木，就中堪爱。\n特将一个、保义酬劳，反做了、今日殃害。\n诏书下来索金带。\n这官告、看看毁坏。\n放牙笏、便担屎担，却依旧种菜。"
  ],
  [
    "失调名",
    "无名氏",
    "叠假山、得保义。\n幞头上、带著百般村气。\n做模样、偏得人憎，又识甚条例。\n今日伏惟安置。\n官诰又来索气。\n不如更叠个盆山，卖八文十二。"
  ],
  [
    "结带巾",
    "无名氏",
    "头巾带。\n谁理会。\n三千贯赏钱，新行条例。\n不得向後长垂，与胡服相类。\n法甚严，人尽畏。\n便缝阔大带，向前面系。\n和我太学先辈，被人呼保义。"
  ],
  [
    "失调名",
    "无名氏",
    "欲折花枝斜插鬓。"
  ],
  [
    "失调名",
    "无名氏",
    "薰风时送芰荷香。"
  ],
  [
    "失调名",
    "无名氏",
    "花有重开月再圆。"
  ],
  [
    "鹊桥仙",
    "无名氏",
    "柳家一句最著题，道暮雨、芳尘轻洒。"
  ],
  [
    "失调名",
    "无名氏",
    "你自平生行短，不公正、欺物瞒心。\n交年夜、将烧毁，犹自昧神明。\n若还替得，你可知好里，争奈无凭。\n我虽然无口，肚里清醒。\n除非阎家大伯，一时间、批判昏沈。\n休痴呵，临时恐怕，各自要安身。"
  ],
  [
    "失调名",
    "无名氏",
    "别有暗愁深意。"
  ],
  [
    "失调名",
    "无名氏",
    "晓风吹人，酒醒时候。"
  ],
  [
    "失调名",
    "无名氏",
    "海棠花谢清明後。"
  ],
  [
    "鹧鸪天",
    "无名氏",
    "春晓千门放钥匙。\n万官班从出祥曦。\n九重彩浪浮龙盖，一点红云护赭衣。\n车马过，打球归。\n芳尘洒定不教飞。\n钧天品动回銮曲，十里珠帘待日西。"
  ],
  [
    "鹧鸪天",
    "无名氏",
    "日暮迎祥对御回。\n宫花载路锦成堆。\n天津桥畔鞭声过，宣德楼前扇影开。\n奏舜乐，进尧杯。\n传宣车马上天街。\n君王喜与民同乐，八面三呼震地来。"
  ],
  [
    "鹧鸪天",
    "无名氏",
    "紫禁烟光一万重。\n五门金碧射晴空。\n梨园羯鼓三千面，陆海鳌山十二峰。\n香雾重，月华浓。\n露台仙仗彩云中。\n朱栏画栋金泥幕，卷尽红莲十里风。"
  ],
  [
    "鹧鸪天",
    "无名氏",
    "香雾氤氲结彩山。\n蓬莱顶上驾头还。\n绣鞯狨坐三千骑，玉带金鱼四十班。\n风细细，佩珊珊。\n一天和气转春寒。\n千门万户笙萧里，十二楼台月上栏。"
  ],
  [
    "青玉案",
    "无名氏",
    "人生南北如歧路。\n世事悠悠等风絮。\n造化小儿无定据。\n翻来覆去，倒横直竖，眼见都如许。\n伊周功业何须慕。\n不学渊明便归去。\n坎止流行随所寓。\n玉堂金马，竹篱茅舍，总是无心处。"
  ],
  [
    "失调名",
    "无名氏",
    "郎马频嘶竟不来。"
  ],
  [
    "失调名",
    "无名氏",
    "轻暖轻寒，正是赏花天气。"
  ],
  [
    "失调名",
    "无名氏",
    "秋波。"
  ],
  [
    "失调名",
    "无名氏",
    "春色恼人眠不得。"
  ],
  [
    "失调名",
    "无名氏",
    "千丝万绪惹春风。"
  ],
  [
    "失调名",
    "无名氏",
    "燕子引雏飞。"
  ],
  [
    "失调名",
    "无名氏",
    "莫怪沈腰易瘦。"
  ],
  [
    "失调名",
    "无名氏",
    "双双飞燕柳边轻。"
  ],
  [
    "失调名",
    "无名氏",
    "帘卷画堂人寂静。"
  ],
  [
    "失调名",
    "无名氏",
    "一番雨过，池塘十里芰荷香。"
  ],
  [
    "失调名",
    "无名氏",
    "湘簟展清波。"
  ],
  [
    "失调名",
    "无名氏",
    "醉乡天广大。"
  ],
  [
    "失调名",
    "无名氏",
    "云情雨意商量雪。"
  ],
  [
    "失调名",
    "无名氏",
    "凤楼帘卷鳌山对。"
  ],
  [
    "失调名",
    "无名氏",
    "箫鼓向晚。"
  ],
  [
    "失调名",
    "无名氏",
    "倚风三喷横竹。"
  ],
  [
    "失调名",
    "无名氏",
    "卷上珠帘光。"
  ],
  [
    "失调名",
    "无名氏",
    "轻暖轻寒，正是困人天气。"
  ],
  [
    "失调名",
    "无名氏",
    "一种相思两地愁。"
  ],
  [
    "失调名",
    "无名氏",
    "饮尽莫留残。"
  ],
  [
    "如梦令",
    "无名氏",
    "韵似江梅标致。\n美似江梅多丽。\n清似腊梅香，白似雪梅香腻，非是。\n非是。\n我道梅花似你。"
  ],
  [
    "忆秦娥",
    "无名氏",
    "暮云碧。\n佳人不见愁如织。\n愁如织。\n两行征雁，数声羌笛。\n锦书难寄西飞翼。\n无言只是空相忆。\n空相忆。\n纱窗人梦，梦双人只。"
  ],
  [
    "忆秦娥",
    "无名氏",
    "娇滴滴。\n双眉敛破春山色。\n春山色。\n为君含笑，为君愁蹙。\n多情别後无消息。\n此时更有谁知得。\n谁知得。\n夜深无寐，度江横笛。"
  ],
  [
    "忆秦娥",
    "无名氏",
    "秋寂寂。\n碧纱窗外人横笛。\n人横笛。\n天津桥上，旧曾听得。\n宫妆玉指无人识。\n龙吟水底声初息。\n声初息。\n月明江上，数峰凝碧。"
  ],
  [
    "浪淘沙",
    "无名氏",
    "帘外五更风。\n吹梦无踪。\n画楼重上与谁同。\n记得玉钗斜拨火，宝篆成空。\n回首紫金峰。\n雨润烟浓。\n一江春浪醉醒中。\n留得罗襟前日泪，弹与征鸿。"
  ],
  [
    "失调名",
    "无名氏",
    "和尚性好耍。\n贪恋一枝花。\n见说醉归明月夜。\n滋味难禁价。\n金帛宁论价。\n毒手遭他下。\n料想从今难更也。\n空惹傍人话。"
  ],
  [
    "望江南・忆江南",
    "无名氏",
    "江南竹，巧匠织成笼。\n赠与吾师藏法体，碧潭深处伴蛟龙。\n色即是成空。"
  ],
  [
    "西江月",
    "无名氏",
    "早晚以成行色，主人莫与留延。\n正当春月艳阳天。\n去赛从前心愿。\n执状去呈仙尉，殷勤早与周旋。\n不辞客路往来难，暂辍舞裙歌扇。"
  ],
  [
    "鹧鸪天",
    "无名氏",
    "山色晴岚景物佳。\n暖烘回雁起平沙。\n东郊渐觉花供眼，南陌依稀草吐芽。\n堤上柳，未藏鸦。\n寻芳趁步到山家。\n陇头几树红梅落，红杏枝头未著花。"
  ],
  [
    "眼儿媚",
    "无名氏",
    "深闺小院日初长。\n娇女绮罗裳。\n不做东君造化，金针刺绣群芳样。\n斜枝嫩叶包开蕊。\n唯只欠馨香。\n曾向园林深处，引教蝶乱蜂狂。"
  ],
  [
    "南乡子",
    "无名氏",
    "帘卷水西楼。\n一曲新腔唱打油。\n宿雨眠云年少梦，休讴。\n且尽生前酒一瓯。\n明日又登舟。\n却指今宵是旧游。\n同是他乡沦落客，休愁。\n月子弯弯照几州。"
  ],
  [
    "失调名",
    "无名氏",
    "帝里元宵风光好，胜仙岛蓬莱。\n玉动飞尘，车喝绣毂，月照楼台。\n三官此夕欢谐。\n金莲万盏，撒向天街。\n讶鼓通宵，花灯竟起，五夜齐开。"
  ],
  [
    "谒金门",
    "无名氏",
    "春不老。\n细数花风犹到。\n挥翰玉堂应早早。\n花知中令考。\n词进芳笺才调。\n文饮清樽怀抱。\n一片潇湘供一笑。\n楚山青未了。"
  ],
  [
    "朝中措",
    "无名氏",
    "郎星初度一旬前。\n瑞雪早蹁跹。\n金节耆祥称寿，一妃宣劝迎年。\n锦天绣地，薰香手祷，福禄如川。\n只恐催呈魏笏，便还紫橐青毡。"
  ],
  [
    "虞美人",
    "无名氏",
    "翠屏罗幕遮前後。\n舞袖翻长寿。\n紫髯冠佩御炉香。\n看取明年归奉、万年觞。\n今宵池上蟠桃席。\n咫尺长安日。\n宝烟飞焰万花浓。\n试看中间白鹤、驾仙风。"
  ],
  [
    "东坡引",
    "无名氏",
    "人物伊周样。\n清政龚黄状。\n平分风月双溪上。\n红颜方少壮。\n红颜方少壮。\n生贤令节，满觞摇漾。\n红袖舞，青蛾唱。\n我来祝寿无他望。\n相门重拜相。\n相门重拜相。"
  ],
  [
    "木兰花・玉楼春",
    "无名氏",
    "北湖云锦。\n铺遍琉璃三万顷。\n风月诗仙。\n趁得花时出洞天。\n红菱碧藕。\n满劝一杯千岁寿。\n来岁看花。\n新筑苏堤路上沙。"
  ],
  [
    "鹧鸪天",
    "无名氏",
    "禁卫传呼约下廊。\n层层掌扇簇亲王。\n明珠照地三千乘，一片春雷入未央。\n宫漏永，柳街长。\n华灯偏共月争光。\n乐声都在人声里，五夜车尘马足香。"
  ],
  [
    "鹧鸪天",
    "无名氏",
    "宝炬金莲一万条。\n火龙围辇转州桥。\n月迎仙仗回三殿，风递韵音下九霄。\n登复道，听鸣鞘。\n再颁酥酒赐臣僚。\n太平无事多欢乐，夜半传宣放早朝。"
  ],
  [
    "鹧鸪天",
    "无名氏",
    "玉座临轩宴近臣。\n御楼灯火发春温。\n九重天上闻仙乐，万宝床边侍至尊。\n花似海，月如盆。\n不任宣劝醉醺醺。\n岂知头上宫花重，贪爱传柑遗细君。"
  ],
  [
    "鹧鸪天",
    "无名氏",
    "九陌游人起暗尘。\n一天灯雾锁彤云。\n瑶台雪映无穷玉，阆苑花开不夜春。\n攒宝骑，簇雕轮。\n汉家宫阙五侯门。\n景阳钟动才归去，犹挂西窗望月痕。"
  ],
  [
    "鹧鸪天",
    "无名氏",
    "宣德楼前雪未融。\n贺正人见彩山红。\n九衢照影纷纷月，万井吹香细细风。\n复道远，暗相通。\n平阳主第五王宫。\n凤萧声里春寒浅，不到珠帘第二重。"
  ],
  [
    "鹧鸪天",
    "无名氏",
    "风约微云不放阴。\n满天星点缀明金。\n烛龙衔耀烘残雪，羯鼓催花发上林。\n河影转，漏声沈。\n缕衣罗薄暮云深。\n更期明夜相逢处，还尽今宵未足心。"
  ],
  [
    "鹧鸪天",
    "无名氏",
    "五日都无一日阴。\n住来车马闹如林。\n葆真行到烛初上，丰乐游归夜已深。\n人未散，月将沈。\n更期明夜到而今。\n归来尚向灯前说，犹恨追游不称心。"
  ],
  [
    "鹧鸪天",
    "无名氏",
    "彻晓华灯照凤城。\n犹嗔宫漏促天明。\n九重天上闻花气，五色云中应笑声。\n频报道，奏河清。\n万民和乐见人情。\n年丰米贱无边事，万国称觞贺太平。"
  ],
  [
    "鹧鸪天",
    "无名氏",
    "忆得当年全盛时。\n人情物态自熙熙。\n家家帘幕人归晚，处处楼台月上迟。\n花市里，使人迷。\n州东无暇看州西。\n都人只到收灯夜，已向樽前约上池。"
  ],
  [
    "鹧鸪天",
    "无名氏",
    "步障移春锦绣丛。\n珠帘翠幕护春风。\n沈香甲煎薰炉暖，玉树明金蜜炬融。\n车流水，马游龙。\n欢声浮动建章宫。\n谁怜此夜春江上，魂断黄梁一梦中。"
  ],
  [
    "鹧鸪天",
    "无名氏",
    "真个亲曾见太平。\n元宵且说景龙灯。\n四方同奏升平曲，天下都无叹息声。\n长月好，定天晴。\n人人五夜到天明。\n如今一把伤心泪，犹恨江南过此生。"
  ],
  [
    "失调名",
    "无名氏",
    "有个秀才姓汪。\n骑个驴儿过江。\n江又过不得，做尽万千趋锵。"
  ],
  [
    "失调名",
    "无名氏",
    "有个秀才姓汪。\n住在祁门下乡。\n行第排来四八，做尽万千趋锵。"
  ],
  [
    "失调名",
    "无名氏",
    "何时一尊酒，重与细论文。"
  ],
  [
    "失调名",
    "无名氏",
    "六论不知出处。\n写得乌梅几字。\n圣恩广大如天，也赐束帛归去。"
  ],
  [
    "失调名",
    "无名氏",
    "高文虎，称伶俐。\n万苦千辛，作个放生亭记。\n後头没一句说著朝廷，尽把师　归美。\n这老子忒无廉耻。\n不知润笔能几。\n夏王说不是商王，只怕伏生是你。"
  ],
  [
    "失调名",
    "无名氏",
    "十年前事，浑似梦初惊。"
  ],
  [
    "失调名",
    "无名氏",
    "千里有个好相识，望青山一色。"
  ],
  [
    "失调名",
    "无名氏",
    "五马游春，彩佩照人，光生南陌。"
  ],
  [
    "失调名",
    "无名氏",
    "炉香如雾斗帐深。"
  ],
  [
    "失调名",
    "无名氏",
    "香野锦林谁是主。"
  ],
  [
    "失调名",
    "无名氏",
    "一庭影浸梧竹。"
  ],
  [
    "失调名",
    "无名氏",
    "芳草绿如茵，与蓝袍、草争翠色。"
  ],
  [
    "鹧鸪天",
    "无名氏",
    "五百人中第一仙。\n等闲平步上青天。\n绿袍乍著君恩重，黄榜初开御墨鲜。\n龙作马，玉为鞭。\n花如罗绮柳如绵。\n时人莫讶登科早，自是嫦娥爱少年。"
  ],
  [
    "鹊桥仙",
    "无名氏",
    "我今夜为情忙，又那得、工夫送巧。"
  ],
  [
    "失调名",
    "无名氏",
    "瑞霞成绮。\n映舴艋棹轻，鲤鱼狂风起。"
  ],
  [
    "失调名",
    "无名氏",
    "□□□□□金缕。\n探听春来处。"
  ],
  [
    "失调名",
    "无名氏",
    "晓日楼头残雪尽。\n乍破腊、风传春信。\n彩燕丝鸡，珠幡玉胜，并归钗鬓。"
  ],
  [
    "失调名",
    "无名氏",
    "南楼人未起。\n爆竹声闻，应在笙歌里。"
  ],
  [
    "失调名",
    "无名氏",
    "竹爆当门庭，震门陛也。"
  ],
  [
    "失调名",
    "无名氏",
    "待醉里小王，书写副、神荼郁垒。"
  ],
  [
    "木兰花・玉楼春",
    "无名氏",
    "东风昨夜吹春昼。\n陡觉去年梅蕊旧。\n谁人能解把长绳，系得乌飞并兔走。\n清香潋滟杯中酒。\n新眼苗条江上柳。\n尊前莫惜玉颜酡。\n且喜一年年入手。"
  ],
  [
    "木兰花・玉楼春",
    "无名氏",
    "东风昨夜归来後。\n景物便为春意候。\n金丝齐奏喜新春，愿介香醪千岁寿。\n寻花插破桃枝臭。\n造化工夫先到柳。\n熔酥剪彩恨无香，且放真香先入酒。"
  ],
  [
    "失调名",
    "无名氏",
    "捏个牛儿体态。\n按年令，旋拖五彩。\n鼓乐相迎，红裙捧拥，表一个、胜春节届。"
  ],
  [
    "失调名",
    "无名氏",
    "彩缕儿花枝小。\n凤钗上、轻轻斜袅。"
  ],
  [
    "失调名",
    "无名氏",
    "金吾不禁元宵，漏声更莫催晓。"
  ],
  [
    "失调名",
    "无名氏",
    "况今宵好景，金吾不禁，玉漏休催。"
  ],
  [
    "失调名",
    "无名氏",
    "金铺翠、蛾毛巧。\n是工夫不少。\n闹蛾儿拣了蜂儿卖，卖雪柳、宫梅好。"
  ],
  [
    "失调名",
    "无名氏",
    "灯球儿小，闹蛾儿颤。\n又何须头面。"
  ],
  [
    "南歌子",
    "无名氏",
    "禁苑沈沈静，春波漾漾行。\n仙姿才韵两相并。\n叶上题诗、千古得佳名。\n墙外分明见，花间隐约声。\n银钩掷处眼双明。\n应讶昔时、不得见情人。"
  ],
  [
    "失调名",
    "无名氏",
    "角黍厅前，祭天神、妆成异果。"
  ],
  [
    "失调名",
    "无名氏",
    "旋酌菖蒲酒，灵气满芳尊。"
  ],
  [
    "失调名",
    "无名氏",
    "自结成同心百索。\n祝愿子、更亲自系著。"
  ],
  [
    "阮郎归",
    "无名氏",
    "及妆时结薄衫儿。\n蒙金艾虎儿。\n画罗领抹缬裙儿。\n盆莲小景儿。\n香袋子，搐钱儿。\n胸前一对儿。\n绣帘妆罢出来时。\n问人宜不宜。"
  ],
  [
    "阮郎归",
    "无名氏",
    "门儿高挂艾人儿。\n鹅儿粉扑儿。\n结儿缀着小符儿。\n蛇儿百索儿。\n纱帕子，玉环儿。\n孩儿画扇儿。\n奴儿自是豆娘儿。\n今朝正及时。"
  ],
  [
    "失调名",
    "无名氏",
    "双凤钗头，争带御书符。"
  ],
  [
    "失调名",
    "无名氏",
    "才向兰汤浴罢，娇羞簪云髻，正雅称鸳鸯会。"
  ],
  [
    "失调名",
    "无名氏",
    "才向兰汤浴罢，娇羞困、人未梳掠。\n艾虎衫儿，轻衬素肌香薄。"
  ],
  [
    "失调名",
    "无名氏",
    "御符争带。\n斜插交枝艾。"
  ],
  [
    "失调名",
    "无名氏",
    "从前浪荡休整理。\n钉赤口、防猜忌。\n而今魔难管全无，一似粽儿黏腻。"
  ],
  [
    "失调名",
    "无名氏",
    "天上佳期。\n九衢灯月交辉。\n摩孩儿，斗巧争奇。\n戴短檐珠子帽，披小缕金衣。\n嗔眉笑眼，百般地、敛手相宜。\n转晴底、工夫不少，引得人爱後如痴。\n快输钱，须要扑，不问归迟。\n归来猛醒，争如我、活底孩儿。"
  ],
  [
    "失调名",
    "无名氏",
    "月到中秋偏莹。\n乍团圆、早欺我孤影。\n穿帘共透幕，来寻趁。\n钩起窗儿，里面故把、灯儿扑烬。\n看尽古今歌咏。\n状玉盘、又拟金饼。\n谁花言巧语、胡厮胫。\n我只道、尔是照人孤眠，恼杀人，旧都名业镜。"
  ],
  [
    "失调名",
    "无名氏",
    "手拈茱萸簪髻，一枝聊记重阳。"
  ],
  [
    "失调名",
    "无名氏",
    "插黄花、对尊前，且看茱萸好。"
  ],
  [
    "失调名",
    "无名氏",
    "明年此□，□知谁健，且尽黄花酒。"
  ],
  [
    "失调名",
    "无名氏",
    "奈愁又、愁无避处，愁随一线□长。"
  ],
  [
    "失调名",
    "无名氏",
    "万户与千门，驱傩鼎沸。"
  ],
  [
    "失调名",
    "无名氏",
    "兽炭共围，通宵不寐，守尽残更待春至。"
  ],
  [
    "蝶恋花",
    "无名氏",
    "花为年年春易改。\n待放柔条，系取春常在。\n宫样妆成还可爱。\n鬓边斜作拖枝戴。\n每到无情风雨大。\n点检群芳，却是深丛耐。\n摇曳绿罗金缕带。\n丹青传得妖娆态。"
  ],
  [
    "如梦令",
    "无名氏",
    "今夜荼䕷风起。\n应是玉消琼碎。\n淡荡满城春，恼破愁人春睡。\n须醉。\n须醉。\n莫待梅黄雨细。"
  ],
  [
    "南柯子・南歌子",
    "无名氏",
    "翠袖熏龙脑，乌云映玉台。\n春葱一簇荐金杯。\n曾记西楼同醉、角声催。\n袅袅凌波浅，深深步月来。\n隔纱微笑恐郎猜。\n素艳浓香依旧、去年开。"
  ],
  [
    "浣溪沙",
    "无名氏",
    "酒拍胭脂颗颗新。\n丹砂然火弃精神。\n暑天秋杪锦生春。\n香味已惊樱实淡，绛皮还笑荔枝皴。\n美人偏喜破朱唇。"
  ],
  [
    "南柯子・南歌子",
    "无名氏",
    "积雪迷松迳，围炉掩竹扉。\n床头一味有蹲鸱。\n软火深开香熟、已多时。\n自得陶朱法，休教懒瓒知。\n浪传黄独正甘肥。\n紫玉婴儿盈尺、更新奇。"
  ],
  [
    "踏莎行",
    "无名氏",
    "宴罢琼林，醉游花市，此时方显男儿志。"
  ],
  [
    "西江月",
    "无名氏",
    "梁上喃喃燕语，纸间戢戢蚕生。\n满城风雨近清明。\n不道有人新病。\n春事一溪流水，杨花千点浮萍。\n好风一霎为吹晴。\n独步小园清影。"
  ],
  [
    "梅花引",
    "无名氏",
    "清阴陌。\n狂踪迹。\n朱门团扇香迎客。\n牡丹风。\n数苞红。\n水香扑蕊，新妆谁为容。\n蜡灯春酒风光夕。\n锦浪龙须花六尺。\n月波寒。\n玉琅玕。\n无情又是，华星送宝鞍。"
  ],
  [
    "恋绣衾",
    "无名氏",
    "元宵三五酒半醺。\n马蹄前、步步是春。\n闹市里、看灯去，喜金吾、不禁夜深。\n如今老大都休也，未黄昏、先闭上门。\n待月到、窗儿上，对梅花、如对故人。"
  ],
  [
    "青玉案",
    "无名氏",
    "年年社日停针线。\n怎忍见、双飞燕。\n今日江城春已半。\n一身犹在，乱山深处，寂寞溪桥畔。\n春衫著破谁针线。\n点点行行泪痕满。\n落日解鞍芳草岸。\n花无人戴，酒无人劝，醉也无人管。"
  ],
  [
    "捣练子",
    "无名氏",
    "偏□戏，最风流。\n斗帐金猊暖不收。\n一阵蜜蜂狂絮里，酒酣眠折玉搔头。"
  ],
  [
    "捣练子",
    "无名氏",
    "初酒醒，乍衣单。\n褪著裙儿侧著冠。\n门外小桥寒食夜，月明人去杏花残。"
  ],
  [
    "楼心月",
    "无名氏",
    "柳下争拿画浆摇。\n水痕不觉透红绡。\n月明相顾羞归去，都坐池头合凤箫。"
  ],
  [
    "楼心月",
    "无名氏",
    "手把新荷叶一枝。\n唤来池上只愁归。\n流萤裹在红纱袖，忽到持杯个个飞。"
  ],
  [
    "楼心月",
    "无名氏",
    "新著生红小舞衣。\n案前磨墨误淋漓。\n含嗔逗晚不梳洗，背面牙床吃荔支。"
  ],
  [
    "踏莎行",
    "无名氏",
    "酒情怀，恨春时节。\n柳丝巷陌黄昏月。\n把君团扇卜君来，近墙扑得双蝴蝶。\n笑不成言，喜还生怯。\n颠狂绝似前春雪。\n夜寒无处著相思，梨花一树人如削。"
  ],
  [
    "鹧鸪天",
    "无名氏",
    "题得相思字数行。\n起来桐叶满纱窗。\n秋光欲雨棋声泻，粉帐不容花露香。\n新寂寞，旧疏狂。\n玉炉消息记钱塘。\n小阑立遍红蕉树，一带残云趁月黄。"
  ],
  [
    "阮郎归",
    "无名氏",
    "薄罗生色画酴。\n酴满架时。\n隔池贪看燕争泥。\n坠双红荔支。\n销金字，晚唐诗。\n夹纱团扇儿。\n自遮微雨傍花归。\n个情天得知。"
  ],
  [
    "青门怨",
    "无名氏",
    "月烟景。\n远思孤影。\n旧梦云飞，离魂冰冷。\n脉脉恨满东风。\n对孤鸿。\n翠珠尘冷香如雾。\n人何许。\n心逐章台絮。\n夜深酒醒烛暗，独倚危楼。\n为谁愁。"
  ],
  [
    "失调名",
    "无名氏",
    "东南妩媚，雌了男儿。"
  ],
  [
    "霜天晓角",
    "无名氏",
    "一声阿鹊。\n人在云西角。\n信有黄昏风雨，孤灯酒、不禁酌。\n错错。\n谁误著。\n明知明做却。\n颇寄香笺归去，教看了、细揉嚼。"
  ],
  [
    "御街行",
    "无名氏",
    "时康三载升平世。\n恭谢三朝礼。\n群臣禁卫带花回，龊巷儿郎精锐。\n战袍新样团雕拥，重隘围子队。\n绣衣花帽挨排砌。\n锦仗天街里。\n有如仙队玉京来，妙乐钧天盈耳。\n都民观望时，果是消灾灭罪。"
  ],
  [
    "真珠帘",
    "无名氏",
    "病酒情怀犹困懒。"
  ],
  [
    "小重山",
    "无名氏",
    "鼓报黄昏禽影歇。\n单衣犹未试，觉寒怯。\n尘生锦瑟可曾阅。\n人去也，闲过好时节。\n对景复愁绝。\n东风吹不散，鬓边雪。\n些儿心事对谁说。\n眠不得，一枕杏花月。"
  ],
  [
    "谒金门",
    "无名氏",
    "休只坐。\n也去看花则个。\n明日满庭红欲堕。\n花还愁似我。\n索性痴眠一和。\n凭个梦儿好做。\n杜宇不知春已过。\n枝头声越大。"
  ],
  [
    "失调名",
    "无名氏",
    "惜花心性。"
  ],
  [
    "行香子",
    "无名氏",
    "浙右华亭。\n物价廉平。\n一道会、卖个三升。\n打开瓶後，滑辣光馨。\n教君霎时饮，霎时醉，霎时醒。\n听得渊明。\n说与刘伶。\n这一瓶、约迭三斤。\n君还不信，把秤来秤。\n有一斤酒，一斤水，一斤瓶。"
  ],
  [
    "长相思",
    "无名氏",
    "晴也行。\n雨也行。\n雨也行时不似晴。\n天晴终快人。\n名也成。\n利也成。\n利也成时不似名。\n名成天下惊。"
  ],
  [
    "失调名",
    "无名氏",
    "东君去後花无主。"
  ],
  [
    "更漏子",
    "无名氏",
    "画楼深，春昼永。\n帘幕东风微冷。\n莺啭罢，燕归来。\n佳人午梦回。\n鬓钗横，眉黛浅。\n一捻楚腰纤软。\n推绣户，倚雕阑。\n无言看牡丹。"
  ],
  [
    "更漏子",
    "无名氏",
    "鬓慵梳，眉懒画。\n独自行来花下。\n情脉脉，泪垂垂。\n此情知为谁。\n雨初晴，帘半卷。\n两两衔泥新燕。\n人比燕，不成双。\n枉教人断肠。"
  ],
  [
    "更漏子",
    "无名氏",
    "粉墙低，蓬户小。\n一点尘运不到。\n眠纱帐，坐蒲团。\n道人随分安。\n笋芽新，蔬甲嫩。\n日日家常羹饭。\n羹饭罢，怎消闲。\n携筇出看山。"
  ],
  [
    "愁倚阑令・春光好",
    "无名氏",
    "东风恶，宿云凝。\n忒无情。\n合造梨花深院雨，断肠声。\n枕上春梦初醒。\n红窗外、何处啼莺。\n已办春游双画舫，几时晴。"
  ],
  [
    "红窗迥",
    "无名氏",
    "河可挽。\n石可转。\n那一个愁字，却难驱遣。\n眉向酒边暂展。\n酒後依旧见。\n枫叶满阶红万片。\n待拾来、一一题写教遍。\n却倩霜风吹卷。\n直到沙岛远。"
  ],
  [
    "一翦梅",
    "无名氏",
    "漠漠春阴酒半酣。\n风透春衫。\n雨透春衫。\n人家蚕事欲眠三。\n桑满筐篮。\n柘满筐篮。\n先自离怀百不堪。\n樯燕呢喃。\n梁燕呢喃。\n篝灯强把锦书看。\n人在江南。\n心在江南。"
  ],
  [
    "长相思",
    "无名氏",
    "不思量。\n又思量。\n一点寒灯耿夜光。\n鸳衾闲半床。\n雨声长。\n漏声长。\n几阵斜风摇纸窗。\n如何不断肠。"
  ],
  [
    "长相思",
    "无名氏",
    "云垂垂。\n雨霏霏。\n只恐今年花事迟。\n不然孤负伊。\n燕飞飞。\n柳依依。\n有个人人倚翠扉。\n深攒双黛眉。"
  ],
  [
    "长相思",
    "无名氏",
    "雨如丝。\n柳如丝。\n织出春来一段奇。\n莺梭来往飞。\n酒如池。\n醉如泥。\n遮莫教人有醒时。\n雨晴都不知。"
  ],
  [
    "长相思",
    "无名氏",
    "燕成双。\n蝶成双。\n飞去飞来杨柳旁。\n问伊因底忙。\n绿纱窗。\n篆炉香。\n午梦惊回书满床。\n棋声春昼长。"
  ],
  [
    "采桑子",
    "无名氏",
    "年年才到花时候，风雨成旬。\n不肯开晴。\n误却寻花陌上人。\n今朝报道天晴也，花已成尘。\n寄语花神。\n何似当初莫做春。"
  ],
  [
    "风光好",
    "无名氏",
    "柳阴阴。\n水深深。\n风约双凫不自禁。\n碧波心。\n孤村桥断人迷路。\n舟横渡。\n旋买村醪浅浅斟。\n更微吟。"
  ],
  [
    "虞美人",
    "无名氏",
    "□□□□□□□。\n□□□□□。\n□□□□□□□。\n□□□□□□、□□□。\n□□□□□□处。\n归向桃源住。\n桃源有路透渔溪。\n自恨仙凡从此、隔云泥。"
  ],
  [
    "虞美人",
    "无名氏",
    "绮疏人把罗衣叠。\n岫幌铺残月。\n宝烟细袅博山中。\n梦惹暖红鸳锦、醉香风。\n觉来犹记乘鸾处。\n不是蓝桥住。\n落花流水认前溪。\n想见五云为路、静无泥。"
  ],
  [
    "虞美人",
    "无名氏",
    "悲商吹尽枝间绿。\n绛萼含冰玉。\n为谁搀早冒寒开。\n应念天涯憔悴、挽春回。\n玉壶自酌清漪满。\n又识东风面。\n夜深斜月印窗纱。\n好在数枝疏瘦、两三花。"
  ],
  [
    "虞美人",
    "无名氏",
    "萧萧风竹千蛟舞。\n云阁催诗雨。\n中秋时节变新凉。\n又是一番红叶、下三湘。\n君如膝上王文度。\n早晚乡关去。\n绣香佳处且留连。\n正好橙黄橘绿、未寒天。"
  ],
  [
    "虞美人",
    "无名氏",
    "当年合德并飞燕。\n涎涎无人见。\n清魂沦入海棠枝。\n料想天寒同著、翠罗衣。\n同心佩带连环玉。\n并髻云鬟绿。\n谁教红萼自成双。\n恰似新荷叶里、睡鸳鸯。"
  ],
  [
    "木兰花・玉楼春",
    "无名氏",
    "小桃枝上东风转。\n□□草绿江南岸。\n绿杨学舞小蛮腰，红药惜开菩萨面。\n故乡何处天涯远。\n黄梁梦断行云断。\n登楼准拟故人书，殷勤试问西归雁。"
  ],
  [
    "朝中措",
    "无名氏",
    "严霜封草树凋红。\n叶落小园空。\n何事洛阳花面，却来冠冕秋风。\n尊前羞损，篱边野菊，池上芙蓉。\n莫放花归阆，且留客醉金锺。"
  ],
  [
    "朝中措",
    "无名氏",
    "红鸾飞下绿云中。\n天淡日和融。\n回首小园桃杏，怜伊独困霜风。\n妖姿丽质，天然富贵，不假铅红。\n梦作一双蝴蝶，翻翻绕遍芳丛。"
  ],
  [
    "朝中措",
    "无名氏",
    "洛阳常见画图中。\n春去只心融。\n国色辉开寒日，天香熏破霜风。\n平生看了，姚黄魏紫，一捻深红。\n莫是神仙韩令，裁成顷刻花丛。"
  ],
  [
    "朝中措",
    "无名氏",
    "从来黄菊占秋风。\n红只许芙蓉。\n正是百花浓睡，如何唤起春工。\n小桃破萼，胭脂淡伫，妆粉轻笼。\n为报多情刘阮，武陵消息先通。"
  ],
  [
    "朝中措",
    "无名氏",
    "宦游只欲赋归休。\n花为解离愁。\n看取星星潘鬓，花应羞上人头。\n武陵流水，桃源路远，空误渔舟。\n把住春光一醉，从教风叶悲秋。"
  ],
  [
    "西江月",
    "无名氏",
    "草市人归日落，荒城风急鸦翻。\n独携尊酒上高寒。\n缥缈云横楚观。\n柳外半篙绿水，烟中数笔青山。\n天涯流落岁将残。\n望断故园心眼。"
  ],
  [
    "西江月",
    "无名氏",
    "扑扑云垂四野。\n冥冥雁下平芜。\n萧萧风叶乱黄芦。\n寒入一滩鸥鹭。\n准拟云窗水榭。\n装成玉树冰壶。\n卷帘独坐拈髭须。\n待看六花飞舞。"
  ],
  [
    "西江月",
    "无名氏",
    "风雨朝来恶甚，池塘春去无多。\n绿杨阴里溜莺棱。\n枝上老红犹堕。\n酒满蚁浮金，烛残泪滴铜荷。\n更阑孤枕奈情何。\n只恐巫山梦破。"
  ],
  [
    "西江月",
    "无名氏",
    "花下春光正好，柳边春色才多。\n雨声日夜长沧波。\n暗地芳心滴破。\n拍拍浪飞白雪，冥冥山点青螺。\n汀兰岸芷有情麽。\n还惜江城春过。"
  ],
  [
    "西江月",
    "无名氏",
    "膝下红金不暖，窗前绛蜡犹然。\n夜深城麓走风烟。\n的砾还飘雪霰。\n海上正迷蝶梦，山阴未棹溪船。\n愿骑白凤玉为鞭。\n西赴瑶池芳宴。"
  ],
  [
    "西江月",
    "无名氏",
    "琼沼融成沆瀣，冰檐滴尽真珠。\n一园草木气方苏。\n又学杨花飞舞。\n何必乱飘密洒，却疑细糁轻铺。\n谁将粉墨画成图。\n玉做小亭高树。"
  ],
  [
    "西江月",
    "无名氏",
    "翦翦轻寒雨後，瞳瞳晓日晴时。\n春风先到绿杨枝。\n金缕野桥山市。\n巧调琴筑，海棠惜吐胭脂。\n玉骢未解锦障泥。\n且挂征鞭一醉。"
  ],
  [
    "西江月",
    "无名氏",
    "翠岭游仙梦破，暖香残酒醒时。\n子规啼月下花枝。\n日涌山光照市。\n柳拂眉间黛色，桃匀脸上胭脂。\n凄凄芳草路无泥。\n脉脉归心似醉。"
  ],
  [
    "西江月",
    "无名氏",
    "风雨馀寒过了，池塘春水生时。\n迁莺飞上拂云枝。\n春遍柳村花市。\n酒面清空似水，玉杯温莹如脂。\n莫教花谢尘泥。\n把住东君索醉。"
  ],
  [
    "点绛唇",
    "无名氏",
    "晓翠初分，挂藤窈窕穿深静。\n乌啼风径。\n竹舞千蛟影。\n又过重阳，感叹伤流景。\n人多病。\n酒杯慵问。\n闲却金卮柄。"
  ],
  [
    "好事近",
    "无名氏",
    "篱落晓来霜，花嫩不禁寒力。\n脉脉自摇疏影，印一奁空碧。\n天生潇洒谢夫人，绝世有谁识。\n何必嫣然一笑，已倾城倾国。"
  ],
  [
    "秦楼月・忆秦娥",
    "无名氏",
    "□□□。\n□□□□□□□。\n□□□。\n□□□□，□□□□。\n白鸥飞下屏山曲。\n行人点破秋郊绿。\n秋郊绿。\n细看重咏，怎生得足。"
  ],
  [
    "秦楼月・忆秦娥",
    "无名氏",
    "秋漠漠。\n登临常羡东飞鹤。\n东飞鹤。\n一襟乡泪，为君双落。\n明年不负黄花约。\n故人须我归舟泊。\n归舟泊。\n荆溪亭下，晚秋寒薄。"
  ],
  [
    "秦楼月・忆秦娥",
    "无名氏",
    "风淅淅。\n天容暗淡梅花白。\n梅花白。\n点酥凝粉，比君不得。\n清歌飞下龙沙雪。\n绮疏休印蟾宫月。\n蟾宫月。\n婵娟虽好，有时圆缺。"
  ],
  [
    "西地锦",
    "无名氏",
    "重过黄梁古驿。\n著一鞭春色。\n长亭细柳，青青尚浅，不禁攀折。\n且醉章台风月。\n莫归鞍催发。\n紫泥诏下，朝天去了，如何来得。"
  ],
  [
    "如梦令",
    "无名氏",
    "试问春归何处。\n红入小桃花树。\n同访古章台，把盏重听金缕。\n休去。\n休去。\n应被好山留住。"
  ],
  [
    "清平乐",
    "无名氏",
    "风不定。\n舞碎海棠红影。\n数点雨声池上听。\n湿尽一庭花冷。\n倚阑多少心情。\n轻寒未放春晴。\n谁管天涯憔悴，楚乡又过清明。"
  ],
  [
    "浣溪沙",
    "无名氏",
    "遍地轻阴绿满枝。\n乍晴初试袷罗衣。\n东风院落日长时。\n池边飞燕子，海棠花里闹蜂儿。\n一春心事只春知。"
  ],
  [
    "望江南・忆江南",
    "无名氏",
    "清夜老，流水淡疏星。\n云母窗前生晓色，梧桐叶上得秋声。\n村落一鸡鸣。\n催唤起，带梦著冠缨。\n老去悲秋如宋玉，病来止酒似渊明。\n满院竹风清。"
  ],
  [
    "汉宫春",
    "无名氏",
    "争似我，随时临风对月，畅饮更高歌。"
  ],
  [
    "瑞鹤仙",
    "无名氏",
    "恨佳人命薄。\n似春云无定，杨花飘泊。"
  ],
  [
    "失调名",
    "无名氏",
    "须信道、颜色如花，命如秋叶。"
  ],
  [
    "失调名",
    "无名氏",
    "但入新年，愿百事、皆如意。"
  ],
  [
    "水龙吟",
    "无名氏",
    "□□含娇眼。"
  ],
  [
    "失调名",
    "无名氏",
    "雨後轻寒。"
  ],
  [
    "失调名",
    "无名氏",
    "柳丝柔无力。"
  ],
  [
    "失调名",
    "无名氏",
    "伤怀长是蹙双眉。\n怎禁持。"
  ],
  [
    "失调名",
    "无名氏",
    "杨花飞絮。\n搅乱少年情绪。"
  ],
  [
    "失调名",
    "无名氏",
    "天气阴阴。"
  ],
  [
    "失调名",
    "无名氏",
    "倚遍阑干十二楼。"
  ],
  [
    "满庭芳",
    "无名氏",
    "柳眠花心，此夜欢会。"
  ],
  [
    "失调名",
    "无名氏",
    "蝶意蜂情，恣还飘逸。"
  ],
  [
    "失调名",
    "无名氏",
    "金鸭香消。"
  ],
  [
    "念奴娇",
    "无名氏",
    "脉脉此情难识。"
  ],
  [
    "失调名",
    "无名氏",
    "无计奈愁何。"
  ],
  [
    "失调名",
    "无名氏",
    "知他今夜，好好为谁梳洗。"
  ],
  [
    "失调名",
    "无名氏",
    "西楼独上等多时。\n月团圆、人未归。"
  ],
  [
    "最高楼",
    "无名氏",
    "南陌踏青游。"
  ],
  [
    "青玉案",
    "无名氏",
    "更憔悴、羞人见。"
  ],
  [
    "失调名",
    "无名氏",
    "任他春去春来。"
  ],
  [
    "失调名",
    "无名氏",
    "嫩草初抽匀细绿。"
  ],
  [
    "失调名",
    "无名氏",
    "湖腻烟光，柳垂新绿。"
  ],
  [
    "失调名",
    "无名氏",
    "语燕飞来绕画梁。"
  ],
  [
    "失调名",
    "无名氏",
    "一钩新月。"
  ],
  [
    "失调名",
    "无名氏",
    "怕到黄昏转凄切。"
  ],
  [
    "失调名",
    "无名氏",
    "凝情羞对海棠花。"
  ],
  [
    "失调名",
    "无名氏",
    "枝头点检，退尽芳菲。"
  ],
  [
    "失调名",
    "无名氏",
    "寸心如铁不关愁。"
  ],
  [
    "失调名",
    "无名氏",
    "入到春来转见愁。"
  ],
  [
    "最高楼",
    "无名氏",
    "却教人，逢春怕，见花羞。"
  ],
  [
    "失调名",
    "无名氏",
    "不如柳絮，穿帘透幕，飞到伊行。"
  ],
  [
    "菩萨蛮",
    "无名氏",
    "衔泥双燕来还去。"
  ],
  [
    "天仙子",
    "无名氏",
    "谷雨清明空屈指。"
  ],
  [
    "失调名",
    "无名氏",
    "这愁绪、仗他谁。"
  ],
  [
    "失调名",
    "无名氏",
    "樱桃新荐小梅红。"
  ],
  [
    "失调名",
    "无名氏",
    "恩爱顿成离别恨。"
  ],
  [
    "失调名",
    "无名氏",
    "要解心头愁闷，除非酒。"
  ],
  [
    "洞仙歌",
    "无名氏",
    "惟有莺莺燕燕。"
  ],
  [
    "失调名",
    "无名氏",
    "病酒厌厌，未解馀酲，三竿丽日。"
  ],
  [
    "千秋岁",
    "无名氏",
    "一声啼鸟，常道无消息。"
  ],
  [
    "失调名",
    "无名氏",
    "暗把归期数。"
  ],
  [
    "失调名",
    "无名氏",
    "危楼愁独倚。"
  ],
  [
    "谒金门",
    "无名氏",
    "满地落红千片。"
  ],
  [
    "失调名",
    "无名氏",
    "频拭脸边新泪。"
  ],
  [
    "好事近",
    "无名氏",
    "更一声啼鸟。"
  ],
  [
    "失调名",
    "无名氏",
    "落花狼藉无行处。"
  ],
  [
    "贺新郎",
    "无名氏",
    "一点芳心事。"
  ],
  [
    "虞美人",
    "无名氏",
    "东君去後无踪迹。"
  ],
  [
    "失调名",
    "无名氏",
    "登楼欲认经由处，无奈云山遮望眼。"
  ],
  [
    "失调名",
    "无名氏",
    "缺月挂檐牙。"
  ],
  [
    "失调名",
    "无名氏",
    "杜鹃声劝不如归。\n……蹙损远山眉。"
  ],
  [
    "南乡子",
    "无名氏",
    "宝鸭沈烟袅。"
  ],
  [
    "最高楼",
    "无名氏",
    "子规叫断黄昏月。"
  ],
  [
    "失调名",
    "无名氏",
    "夜深帘幕静，一曲管弦清。"
  ],
  [
    "失调名",
    "无名氏",
    "千门灯火，九街风月。"
  ],
  [
    "蝶恋花",
    "无名氏",
    "十里绮罗香不断。"
  ],
  [
    "失调名",
    "无名氏",
    "灯火楼高，移下一天星斗。"
  ],
  [
    "天仙子",
    "无名氏",
    "残月朦胧人瘦损。"
  ],
  [
    "失调名",
    "无名氏",
    "那得工夫送。"
  ],
  [
    "天仙子",
    "无名氏",
    "危楼十二阑干曲，望不尽、愁不尽。"
  ],
  [
    "失调名",
    "无名氏",
    "春光悭涩，风颠雨恶，未放晴天气。"
  ],
  [
    "失调名",
    "无名氏",
    "百紫千红开遍了。"
  ],
  [
    "失调名",
    "无名氏",
    "自家无好况。"
  ],
  [
    "失调名",
    "无名氏",
    "谁道酒能消恨。"
  ],
  [
    "失调名",
    "无名氏",
    "绿草茸茸媚柳芳。"
  ],
  [
    "极相思",
    "无名氏",
    "夕阳外，禽声切。"
  ],
  [
    "点绛唇",
    "无名氏",
    "荷叶乍圆，正是困人天气。"
  ],
  [
    "失调名",
    "无名氏",
    "落花点点绣苍苔。"
  ],
  [
    "失调名",
    "无名氏",
    "花开时节连风雨。"
  ],
  [
    "失调名",
    "无名氏",
    "杏花著雨胭脂透。"
  ],
  [
    "水调歌头",
    "无名氏",
    "云作伴，月为邻。"
  ],
  [
    "太清歌词",
    "无名氏",
    "红片半随风，又半随流水。"
  ],
  [
    "鹊桥仙",
    "无名氏",
    "吴蚕老後。"
  ],
  [
    "人娇",
    "无名氏",
    "也待作个、儿寄与。"
  ],
  [
    "极相思",
    "无名氏",
    "一番雨过横塘。"
  ],
  [
    "南歌子",
    "无名氏",
    "菖蒲泛酒香。"
  ],
  [
    "宴清堂",
    "无名氏",
    "旋折枝头新果。"
  ],
  [
    "洞仙歌",
    "无名氏",
    "六尺湘漪簟冷。"
  ],
  [
    "失调名",
    "无名氏",
    "玉泉清洁，正好浮瓜沈李。"
  ],
  [
    "失调名",
    "无名氏",
    "花底倾杯，花影娇随人醉。"
  ],
  [
    "水调歌头",
    "无名氏",
    "竹边风细，月色淡阴阴。"
  ],
  [
    "长相思",
    "无名氏",
    "绣停针。\n泪盈盈。\n断肠梁燕语声频。"
  ],
  [
    "声声慢",
    "无名氏",
    "双双旧家燕子，又飞来、清明池阁。"
  ],
  [
    "快活年",
    "无名氏",
    "蛩吟声不住。"
  ],
  [
    "金落索",
    "无名氏",
    "风撼梧桐影碎。\n凄凉天气。"
  ],
  [
    "品令",
    "无名氏",
    "残蝉噪晚。"
  ],
  [
    "点绛唇",
    "无名氏",
    "枕簟冰清，渐觉秋凉也。"
  ],
  [
    "洞仙歌",
    "无名氏",
    "窗外蛩吟雨声细。"
  ],
  [
    "御街行",
    "无名氏",
    "云淡碧天如水。"
  ],
  [
    "戛金钗",
    "无名氏",
    "怎数向、更筹计。"
  ],
  [
    "失调名",
    "无名氏",
    "枕无眠又无寐。"
  ],
  [
    "失调名",
    "无名氏",
    "便直饶、铁作心肠，也须是泪滴。"
  ],
  [
    "卜算子",
    "无名氏",
    "欲把愁分付。"
  ],
  [
    "卜算子",
    "无名氏",
    "算一一都在我心头。"
  ],
  [
    "满庭芳",
    "无名氏",
    "似篾身材，纤腰一捻，新来消瘦如削。"
  ],
  [
    "失调名",
    "无名氏",
    "一寸柔肠，如丝千结，不奈愁如铁。"
  ],
  [
    "秋蕊香",
    "无名氏",
    "眼也生应哭破。"
  ],
  [
    "长相思",
    "无名氏",
    "好思量。\n转凄惶。\n捱到黄昏愈断肠。"
  ],
  [
    "卜算子",
    "无名氏",
    "云雨阳台梦不成。"
  ],
  [
    "洞仙歌",
    "无名氏",
    "银缸挑尽，纱窗未晓，独拥寒衾一半。"
  ],
  [
    "失调名",
    "无名氏",
    "魄散魂飞。"
  ],
  [
    "绮罗香",
    "无名氏",
    "酒醒後、一枕清风，梦断处、半窗残月。"
  ],
  [
    "鹧鸪天",
    "无名氏",
    "小小池亭自有凉。"
  ],
  [
    "鹧鸪天",
    "无名氏",
    "落花凝恨夕阳中。"
  ],
  [
    "失调名",
    "无名氏",
    "春来长是病厌厌。"
  ],
  [
    "一丛花",
    "无名氏",
    "晓来寒露滴疏桐。"
  ],
  [
    "念奴娇",
    "无名氏",
    "不比寻常三五夜。"
  ],
  [
    "失调名",
    "无名氏",
    "愁厌厌、脉脉上心谁消遣。"
  ],
  [
    "吴音子",
    "无名氏",
    "早团圆，早早团圆。"
  ],
  [
    "声声慢",
    "无名氏",
    "心虽相许，事未曾谐。"
  ],
  [
    "满庭芳",
    "无名氏",
    "风剪梧桐。"
  ],
  [
    "失调名",
    "无名氏",
    "同赏败荷疏柳。"
  ],
  [
    "采莲令",
    "无名氏",
    "重阳泪眼，又早是、苦离肠。"
  ],
  [
    "朝中措",
    "无名氏",
    "征雁不来无信，教人空度重阳。"
  ],
  [
    "满庭芳",
    "无名氏",
    "黄菊正飘香。"
  ],
  [
    "于飞乐",
    "无名氏",
    "近来清瘦，为谁为谁。"
  ],
  [
    "失调名",
    "无名氏",
    "自家无好况。"
  ],
  [
    "双雁儿",
    "无名氏",
    "这心事、倚他谁。"
  ],
  [
    "诉衷情",
    "无名氏",
    "黄昏新月一钩纤。"
  ],
  [
    "满江红",
    "无名氏",
    "魂梦断，难寻觅。"
  ],
  [
    "定风波",
    "无名氏",
    "素笺封了还重拆。"
  ],
  [
    "满江红",
    "无名氏",
    "谁知恩爱，变成怨恨。"
  ],
  [
    "失调名",
    "无名氏",
    "无情却被多情恼。"
  ],
  [
    "念奴娇",
    "无名氏",
    "乘兴折取一枝，满身兰麝。"
  ],
  [
    "失调名",
    "无名氏",
    "花有重开日□圆。"
  ],
  [
    "念奴娇",
    "无名氏",
    "一点芳姿，信道是、不比人间凡木。"
  ],
  [
    "失调名",
    "无名氏",
    "费尽骚人词与诗。"
  ],
  [
    "失调名",
    "无名氏",
    "岩玉枝头金粟斗。"
  ],
  [
    "失调名",
    "无名氏",
    "枉被梨花瘦损，又成春梦。"
  ],
  [
    "念奴娇",
    "无名氏",
    "冻云阁雨，渐长空迤逦，严凝天气。\n愁雀无声深院静。"
  ],
  [
    "失调名",
    "无名氏",
    "闻道酒肠宽似海。"
  ],
  [
    "失调名",
    "无名氏",
    "山万叠，水千重。"
  ],
  [
    "失调名",
    "无名氏",
    "纱窗晓色朦胧。"
  ],
  [
    "失调名",
    "无名氏",
    "别是一般春色好。"
  ],
  [
    "失调名",
    "无名氏",
    "更作句桃符。"
  ],
  [
    "秋千儿词",
    "无名氏",
    "小子里、灯□声，明年又添一岁。"
  ],
  [
    "江神子・江城子",
    "无名氏",
    "今朝鸳帐酒醒初。\n……还忧酒，解酲无。"
  ],
  [
    "失调名",
    "无名氏",
    "晚起倦梳妆。"
  ],
  [
    "西江月",
    "无名氏",
    "强调朱粉对菱花。\n蹙损眉峰懒画。"
  ],
  [
    "失调名",
    "无名氏",
    "夜来一阵催花雨。"
  ],
  [
    "失调名",
    "无名氏",
    "满地榆钱，算来难买住春归。"
  ],
  [
    "小重山",
    "无名氏",
    "六曲句阑四面风。"
  ],
  [
    "小重山",
    "无名氏",
    "一钩新月上。"
  ],
  [
    "失调名",
    "无名氏",
    "红粉墙头，绿杨楼外，声声唤起新愁恨。"
  ],
  [
    "失调名",
    "无名氏",
    "料如今，甘心海角天涯。"
  ],
  [
    "失调名",
    "无名氏",
    "枕冷衾寒，夜长无奈愁何。"
  ],
  [
    "失调名",
    "无名氏",
    "月移疏影上窗纱。"
  ],
  [
    "失调名",
    "无名氏",
    "轻盈照路旁。"
  ],
  [
    "失调名",
    "无名氏",
    "独倚阑干十二。"
  ],
  [
    "沁园春",
    "无名氏",
    "凝眸。\n悔上层楼。\n便惹起新愁与旧愁。"
  ],
  [
    "失调名",
    "无名氏",
    "离情愁思，尽分付、眉头眼底。"
  ],
  [
    "于飞乐",
    "无名氏",
    "教我莫思量，争不思量。"
  ],
  [
    "满庭芳",
    "无名氏",
    "兽炉烟断，残烛照庭帏。"
  ],
  [
    "失调名",
    "无名氏",
    "鸳鸯鸥鹭，浴乱一池春碧。"
  ],
  [
    "真珠帘",
    "无名氏",
    "把酒祝东君，愿与花枝长为主。"
  ],
  [
    "武陵春",
    "无名氏",
    "柳绿花红春烂熳。"
  ],
  [
    "失调名",
    "无名氏",
    "断肠屈曲屏山。"
  ],
  [
    "洞仙歌",
    "无名氏",
    "独拥香衾一半。"
  ],
  [
    "失调名",
    "无名氏",
    "蹙损两眉峰。"
  ],
  [
    "失调名",
    "无名氏",
    "添憔悴、看肌瘦损。"
  ],
  [
    "失调名",
    "无名氏",
    "细雨乱如毛。"
  ],
  [
    "失调名",
    "无名氏",
    "恨江南塞北，鱼沈雁杳，空肠断、书难寄。"
  ],
  [
    "失调名",
    "无名氏",
    "去不远，路无多。"
  ],
  [
    "失调名",
    "无名氏",
    "尽啜情一饱，泪珠弹子重，背人睡也。"
  ],
  [
    "卜算子",
    "无名氏",
    "你为情多泪亦多。"
  ],
  [
    "阮郎归",
    "无名氏",
    "无心傍照台。"
  ],
  [
    "失调名",
    "无名氏",
    "巧画远山眉。"
  ],
  [
    "于飞乐",
    "无名氏",
    "天然体段殊常。"
  ],
  [
    "声声令・胜胜令",
    "无名氏",
    "未怕飞燕似轻盈。"
  ],
  [
    "失调名",
    "无名氏",
    "须教相并檐前望，被飞絮、扑簌香腮。"
  ],
  [
    "定风波",
    "无名氏",
    "古鼎龙涎香犹喷。"
  ],
  [
    "失调名",
    "无名氏",
    "烛暗时酒醒，原来又是梦里。"
  ],
  [
    "失调名",
    "无名氏",
    "为谁瘦、为谁癯。"
  ],
  [
    "喜迁莺",
    "无名氏",
    "芳春天晓。\n听绿树、数声如簧莺巧。"
  ],
  [
    "满庭芳",
    "无名氏",
    "花外风传漏永，鸯鸳暖、金鸭香浓。"
  ],
  [
    "失调名",
    "无名氏",
    "香阁寂寥。"
  ],
  [
    "鹧鸪天",
    "无名氏",
    "清明将近春时节。"
  ],
  [
    "一落索",
    "无名氏",
    "倚楼一霎酒旗风。"
  ],
  [
    "如梦令",
    "无名氏",
    "不暖不寒天，春色恰倚人意。"
  ],
  [
    "庆青春",
    "无名氏",
    "平明一阵催花雨"
  ],
  [
    "踏莎行",
    "无名氏",
    "悄无人语重帘卷。"
  ],
  [
    "夏云峰",
    "无名氏",
    "昨日看花花正好，枝枝香嫩红殷。"
  ],
  [
    "粉蝶儿",
    "无名氏",
    "共双双飞入，乱红深处。"
  ],
  [
    "鹧鸪天",
    "无名氏",
    "往事旧游浑似梦。"
  ],
  [
    "拜星月・拜星月慢",
    "无名氏",
    "贺新春，尽带春花、春春胜，是处春光明媚。"
  ],
  [
    "诉衷情",
    "无名氏",
    "悠悠万里云水。"
  ],
  [
    "洞仙歌",
    "无名氏",
    "今夜谁添一种愁。"
  ],
  [
    "御街行",
    "无名氏",
    "夜深无语楼空倚。"
  ],
  [
    "失调名",
    "无名氏",
    "淡红衫，缕金裙。"
  ],
  [
    "浣溪沙",
    "无名氏",
    "水阁池亭自有凉。"
  ],
  [
    "小重山",
    "无名氏",
    "水风生处小亭临。"
  ],
  [
    "失调名",
    "无名氏",
    "西风渐冷，园林万木凋黄。"
  ],
  [
    "念奴娇",
    "无名氏",
    "玲珑枝枝，斗妆金粟。"
  ],
  [
    "念奴娇",
    "无名氏",
    "万里秋容浩荡。"
  ],
  [
    "失调名",
    "无名氏",
    "枕上偷垂泪眼流。"
  ],
  [
    "惜黄花",
    "无名氏",
    "庭梧叶坠。"
  ],
  [
    "失调名",
    "无名氏",
    "等得秋风满院吹。\n又争如、毒热时。\n被唧唧啾啾，不教人来梦里，望前程也、促织儿。"
  ],
  [
    "失调名",
    "无名氏",
    "只为情多病也多，省可思量我。"
  ],
  [
    "失调名",
    "无名氏",
    "蟾辉兔影十分满。"
  ],
  [
    "念奴娇",
    "无名氏",
    "对景真奇绝。"
  ],
  [
    "失调名",
    "无名氏",
    "砌畔蛩吟喧不住。"
  ],
  [
    "失调名",
    "无名氏",
    "梧桐叶落雨潇潇。"
  ],
  [
    "眼儿媚",
    "无名氏",
    "厌厌愁闷无情绪。"
  ],
  [
    "失调名",
    "无名氏",
    "好容仪、取次梳妆。"
  ],
  [
    "青玉案",
    "无名氏",
    "彤云黯黯寒云绕。"
  ],
  [
    "失调名",
    "无名氏",
    "小窗幽幌，独坐都无侣。"
  ],
  [
    "祝英台近",
    "无名氏",
    "每爱霜月风前。"
  ],
  [
    "失调名",
    "无名氏",
    "泪珠弹了。"
  ],
  [
    "满庭芳",
    "无名氏",
    "飞花剪、六出工夫。"
  ],
  [
    "永遇乐",
    "无名氏",
    "有限光阴。"
  ],
  [
    "失调名",
    "无名氏",
    "倾城颜色。"
  ],
  [
    "念奴娇",
    "无名氏",
    "绝艳仍清淑。"
  ],
  [
    "鹧鸪天",
    "无名氏",
    "满池荷叶动秋风。"
  ],
  [
    "玉抱肚",
    "无名氏",
    "园林草木，迤逦凋残。"
  ],
  [
    "卜算子",
    "无名氏",
    "借问陇头梅，春信还知否。"
  ],
  [
    "满庭芳",
    "无名氏",
    "光景如梭。"
  ],
  [
    "失调名",
    "无名氏",
    "酒入柔肠似泪流。"
  ],
  [
    "导引",
    "无名氏",
    "明明我后，至德合高穹。\n祗翼励精衷。\n上真紫殿回飚驭，示圣胄延鸿。\n躬承宝训表钦崇。\n庆泽布寰中。\n告虔备物朝清庙，荷景福来同。"
  ],
  [
    "导引",
    "无名氏",
    "秘文镂玉，金阁奉安时。\n旌盖俨仙仪。\n珠旒俯拜陈章奏，精意达希夷。\n卿云郁郁曜晨曦。\n玉羽拂华枝。\n灵心报贶垂繁祉，宝祚永隆熙。"
  ],
  [
    "导引",
    "无名氏",
    "躬朝太室，列圣大功宣。\n彩仗耀甘泉。\n秘文升辂空歌发，一路覆祥烟。\n珠旒荐献极精虔。\n列侍俨貂蝉。\n穰穰降福均寰宇，垂拱万斯年。"
  ],
  [
    "导引",
    "无名氏",
    "重熙累盛，睿化畅真风。\n尊祖奉高穹。\n林棼彩仗明初日，瑞气满晴空。\n玉銮徐动出环宫。\n虔巩罄宸衷。\n礼成均庆人神悦，圣寿保无穷。"
  ],
  [
    "导引",
    "无名氏",
    "圣神缵绪，赫奕帝图昌。\n宝录降穹苍。\n宸心励翼修郊报，彩仗列康庄。\n祥烟瑞霭杂天香。\n管磬发声长。\n升坛礼毕膺繁祉，睿算保无疆。"
  ],
  [
    "导引",
    "无名氏",
    "太霄玉帝，总御冠灵真。\n威德耸天人。\n宝文瑞命符皇运，绵远庆维新。\n洞开霞馆法虚晨。\n八景降飚轮。\n含生普洽□鸿福，圣寿比仙椿。"
  ],
  [
    "导引",
    "无名氏",
    "至真降鉴，飚驭下皇闱。\n清漏正依依。\n范金肖像申严奉，仙馆壮飞。\n万灵拱卫瑞烟披。\n岸柳映黄麾。\n九清祚圣鸿基永，尧德更巍巍。"
  ],
  [
    "导引",
    "无名氏",
    "元符锡命，祗受庆诚明。\n恭馆法三清。\n开基盛烈垂无极，金像俨天成。\n奉迎霞布甘泉仗，箫瑟振和声。\n灵辰协吉鸿仪毕，万国保隆平。"
  ],
  [
    "导引",
    "无名氏",
    "膺乾抚运，垂庆洽重熙。\n元圣嗣鸿基。\n发挥宝绪灵仙降，感吉梦先期。\n良金璀璨范真仪。\n精意答蕃厘。\n宫神馆崇严配，万祀播葳蕤。"
  ],
  [
    "导引",
    "无名氏",
    "先天气祖，魄宝御中宸。\n列位冠高真。\n绿符锡瑞昭元圣，宝历互千春。\n琳宫壮丽俯严。\n璇碧照龙津。\n珍金铸像灵仪，集福庇蒸民。"
  ],
  [
    "导引",
    "无名氏",
    "仙宗灵祖，仪气降中宸。\n孚宥庆维新。\n国工熔范成金像，仪炳动威神。\n玉虚圣境绝纤尘。\n欢忭洽群伦。\n导迎云驾归琳馆，恭肃奉高真。"
  ],
  [
    "导引",
    "无名氏",
    "石文应瑞，真主御寰瀛。\n慈俭抚群生。\n巍巍威德超千古，大业保盈成。\n神皋福地开恭馆，灵贶日昭明。\n铸金九牧天仪，绀殿矗千楹。"
  ],
  [
    "导引",
    "无名氏",
    "乘云英圣，千载仰皇灵。\n垂法蔼朝经。\n禹金熔范肖仪刑。\n日角焕珠庭。\n琳宫翠殿凤文屏。\n迎奉庆安宁。\n孝思瞻谒荐惟馨。\n诚悫贯青冥。"
  ],
  [
    "导引",
    "无名氏",
    "太霄垂佑，绵宇洽祺祥。\n秘检焕云章。\n宸心虔奉崇徽号，茂典迈前王。\n霞明藻卫列通庄。\n宝册奉琳房。\n都人震腾谣颂，亿载保欢康。"
  ],
  [
    "导引",
    "无名氏",
    "明明道祖，金阙冠仙真。\n清禁降飙轮。\n遥源始悟垂鸿庆，亿兆耸群伦。\n虔崇徽号盛仪陈。\n宝册奉良辰。\n邦家亿载蒙繁祉，圣寿保无垠。"
  ],
  [
    "导引",
    "无名氏",
    "祖宗垂佑，亨会协重熙。\n德泽被黎。\n虔崇尊谥陈徽册，藻卫列葳蕤。\n宸心致孝极孜孜。\n展礼诏台司。\n祥烟瑞霭浮清庙，绵宇被纯禧。"
  ],
  [
    "导引",
    "无名氏",
    "炎精凿乾，正统膺瑶历。\n万宇归神德。\n以圣继圣三后，光声明、扬典则。\n天清日润莹玉泽。\n华殿辉金碧。\n宸心思孝仙驭，三灵休、绥万亿。"
  ],
  [
    "导引",
    "无名氏",
    "圣真下武，淳烈缉丕隆。\n绝瑞与天通。\n封山育谷声名举，仙驭邈轩龙。\n腾金篆玉显成功。\n业业承垂鸿。\n惟皇孝述光前志，保福来同。"
  ],
  [
    "导引",
    "无名氏",
    "膺乾兴运，辰火正心房。\n宗祀继文王。\n典容希阔成昭备，彬郁づ晖光。\n因心崇孝申郊侑，内外罄斋庄。\n神灵欢嘉昌绵瓞，受福介无疆。"
  ],
  [
    "导引",
    "无名氏",
    "万灵昭瑞，天地赞昌期。\n宝运协开基。\n巍巍烈圣无疆德，神化洽重熙。\n虔思出驾罄彰施。\n岁暮俨神宜。\n云舆迎奉依珍馆，塞外焕朝仪。"
  ],
  [
    "导引",
    "无名氏",
    "穆清冲境，金阙秘寥阳。\n二后侍虚皇。\n真人恭默钦先烈，肖象启琳房。\n岿然神物护灵光。\n玉色粹逾彰。\n虎旌龙节辉前後，馆御镇无疆。"
  ],
  [
    "导引",
    "无名氏",
    "除霸轨，穆穆照皇明。\n大统一寰瀛。\n穷湖绝塞人安业，武库遂销兵。\n仙游昔日上三清。\n极望紫云平。\n珠宫宝坐严崇奉，圣祚永绥宁。"
  ],
  [
    "导引",
    "无名氏",
    "宝图全盛，端拱信巍巍。\n声教暨华夷。\n辰髦尽入英雄彀，齐筑太平基。\n仙舆前指玉霄归。\n夹道九鸾飞。\n真宫秘殿严崇奉，圣治永无为。"
  ],
  [
    "导引",
    "无名氏",
    "龙驰驾，玉辂俨宸威。\n天仗下端闱。\n华旌翠羽笼黄道，赫奕照晨晖。\n大哉仁孝逾尧舜，圭瓒罄虔祈。\n神灵来歆答，万寿保纯禧。"
  ],
  [
    "合宫歌",
    "无名氏",
    "泰阶平。\n勋业属全盛。\n旰昃焦劳，访道缵三朝仁政。\n大庭蒇事款上灵。\n服冕执圭，侑飨尊累圣。\n豆笾奕奕嘉靖。\n神光四照百礼成。\n回御天门。\n讲丕彝，敷大庆。\n蒙被草木，万国仰声明。"
  ],
  [
    "六州",
    "无名氏",
    "严太寝，容礼绎前经。\n仰苍粹，钦厚顺，式报生成。\n至信洽，上格神灵。\n太和凝气象，霄宇澄清。\n圭币列，鼓钟铿。\n群品荐丰盈。\n熙事既备，大仪交举，百嘉允集，万福来迎。"
  ],
  [
    "十二时・忆少年",
    "无名氏",
    "金徒箭、晓漏延长。\n霄极烂星芒。\n珠旒绚采，黼衮交章。\n宸表寝永昂。\n上交合奠鬯流香。\n燎扬光。\n神锡以百祥。\n寿延于无疆。\n三时告稔，万亿满仓箱。\n思边防。\n蛮貊尽来王。"
  ],
  [
    "导引",
    "无名氏",
    "天仪安豫洽无为。\n九域被雍熙。\n鸾刀亲割升圭瓒，清庙展孝思。\n箫韶九变皇灵格，嘏告显深慈。\n精诚动感归能飨，福祚衍金枝。"
  ],
  [
    "六州",
    "无名氏",
    "深仁化。\n穹厚格成平。\n徇诚虑，托皇统，万宇光亨。\n申孝致洁飨宗。\n金驾徐徐动，容礼辉明。\n躬道祖谒款殊庭。\n列圣固纯诚。\n灵心底豫，休祥充塞，端闱肆眚，爱日灿然明。"
  ],
  [
    "十二时・忆少年",
    "无名氏",
    "明昌世、乾统弥文。\n皇德揆华勋。\n三辰顺晷，庆霭轮。\n潜宝耀坤珍。\n躬飨、肃荐牺尊。\n孝仪申。\n助祭俨缨绅。\n大乐奏韶钧。\n阳开阴闭，幽显尽欣欣。\n庆霄文。\n思结在黎民。"
  ],
  [
    "导引",
    "无名氏",
    "於皇祖烈，大宋启鸿名。\n骏命属炎灵。\n宫厚德太阴精。\n重华诞圣明。\n轩台百世护基卮。\n龙驾在清冥。\n汉家原庙崇新饰，鼎业永安宁。"
  ],
  [
    "导引",
    "无名氏",
    "母仪天宇，彤史蔼遗芳。\n纡馀庆气固灵长。\n基祚浸明昌。\n重华大孝奉蒸尝。\n原庙灵光。\n采章翟严新饰，歆愿福穰穰。"
  ],
  [
    "导引",
    "无名氏",
    "帝皇盛烈，教孝谨民常。\n严父位明堂。\n管丝金石含天韵，笾豆荐芬芳。\n肃然音响灵来下，容与动祥光。\n四方内外交欣喜，饮福万年觞。"
  ],
  [
    "导引",
    "无名氏",
    "九虞初毕，黼座掩瑶觞。\n羽卫盛煌煌。\n数声清跸来天上，想像赭袍光。\n新成清庙云堂。\n孝飨奉蒸尝。\n子孙千载承丕绪，景福介无疆。"
  ],
  [
    "导引",
    "无名氏",
    "彤霞缥缈，海上隐三山。\n仙去莫能攀。\n珠宫本是神灵宅，飚驭此来还。\n云边天日望威颜。\n不似在人间。\n当时齐鲁鸣鸾处，稽首泪潺。"
  ],
  [
    "导引",
    "无名氏",
    "治平天子，景至肇严。\n华玉礼威神。\n六龙齐捧銮舆动，采仗转钩陈。\n归来瑞气满清晨。\n金石舜韶新。\n楼前山鹤衔书下，天地已为春。"
  ],
  [
    "导引",
    "无名氏",
    "寿原初掩，归跸九虞终。\n仙驭更无踪。\n思皇攀慕追来孝，作庙继三宗。\n旌旗居外拥千重。\n延望想威容。\n宝舆迎引归新殿，奏享备钦崇。"
  ],
  [
    "导引",
    "无名氏",
    "九清三境，飙驭杳难追。\n功烈并巍巍。\n洛都不及西巡到，犹识容归。\n三条驰道隐金槌。\n仙仗共逶迤。\n珠宫绀宇申严奉，亿载固皇基。"
  ],
  [
    "导引",
    "无名氏",
    "祥符盛际，二鄙正休兵。\n瑞应满寰瀛。\n东封西祀鸣銮辂，从幸见升平。\n仙游一去上三清。\n庙食享隆名。\n寝园松柏秋风起，箫吹想平生。"
  ],
  [
    "导引",
    "无名氏",
    "九霄仙驭，四纪乐西清。\n游衍遍黄庭。\n云万里归真室，上应泰阶平。\n金舆玉像下瑶京。\n彩仗拥霓旌。\n天人感会千年运，福祚永昌明。"
  ],
  [
    "导引",
    "无名氏",
    "鼎湖龙去，仙仗隔蓬莱。\n辇路已苍苔。\n汉家原庙临清渭，远泣玉衣来。\n凤箫鸾扇共徘徊。\n帐殿倚云开。\n春风不向天袍动，空绕翠舆回。"
  ],
  [
    "导引",
    "无名氏",
    "驾斑龙。\n忽催金母转仙仗、去瑶宫。\n绛阙深沈杳无踪。\n渐尘空。\n丝网琼林，花似怨东风。\n垂清露啼红。\n犹想旧春中。\n献万寿、宝船空。"
  ],
  [
    "导引",
    "无名氏",
    "龙舆春晚，晓日转三川。\n鼓吹惨寒烟。\n清明过後落花天。\n望池馆依然。\n东风百宝泛楼船。\n共荐寿当年。\n如今又到苑西边。\n但魂断香。"
  ],
  [
    "导引",
    "无名氏",
    "轻舆小辇，曾宴玉栏秋。\n庆赏殿宸游。\n伤心处，兽香散尽，一夜入丹邱。\n翠帘人静月光浮。\n但半卷银钩。\n谁知道，桂华今夜，却照鹊台幽。"
  ],
  [
    "导引",
    "无名氏",
    "新宫翼翼，钜丽冠神京。\n金虬蟠绣楹。\n都人瞻望洪纷处，陆海涌蓬瀛。\n仙舆缥缈下圆清。\n彩仗拥天行。\n黄珠幄承灵德，锡羡永升平。"
  ],
  [
    "导引",
    "无名氏",
    "九清云杳，飚驭邈难追。\n功化盛当时。\n保扶仁圣成嘉靖，彤管载音徵。\n天都左界抗华榱。\n仙仗下逶迤。\n宝楹黼帐承神贶，万寿永无期。"
  ],
  [
    "导引",
    "无名氏",
    "金殿晚，注目望宫车。\n忽听受遗书。\n白云缥缈帝乡去，抱弓空慕龙湖。\n瑶津风物胜蓬壶。\n春色至、望雕舆。\n花飞人寂寂，凄凉一梦清都。"
  ],
  [
    "导引",
    "无名氏",
    "上林寒早，仙仗转郊圻。\n笳鼓入云悲。\n逶迤辇路过西池。\n楼阁锁参差。\n都人瞻望意如疑。\n犹想翠华归。\n玉京传信杳无期。\n空掩赭黄衣。"
  ],
  [
    "导引",
    "无名氏",
    "岁华婉娩，侍宴玉皇宫。\n雕辇出房中。\n岂知轩後丹成去，望绝鼎湖龙。\n寿原初掩九虞终。\n归跸五云重。\n惟馀宝册书鸿烈，清庙配三宗。"
  ],
  [
    "导引",
    "无名氏",
    "来嫔初载，令德冠层城。\n柔范蔼徽声。\n熊罴梦应芳兰郁，佳气拥雕楹。\n珠宫缥缈泛蓬瀛。\n脱屣世缘轻。\n空馀宝册光琼玖，千古仰鸿名。"
  ],
  [
    "导引",
    "无名氏",
    "柔容懿范，蚤岁蔼层闱。\n兰梦结芳时。\n秋风一夜惊罗幕，鸾扇影空回。\n荣追翟盛威仪。\n遗像掩瑶扉。\n春来只有芭蕉叶，依旧倚晴晖。"
  ],
  [
    "导引",
    "无名氏",
    "云芝盖，仙路去难攀。\n海浪溅三山。\n重迎遗像临驰道，远似在人间。\n西宫瑶殿指坤元。\n璇榜从飞鸾。\n移升宝殿从新诏，盛典永流传。"
  ],
  [
    "导引",
    "无名氏",
    "蓬莱邃馆金碧照三山。\n真境胜人间。\n秋风又见芭蕉长，遗迹在人寰。\n云轩一去杳难攀。\n斑竹彩舆还。\n深宫旧监闻箫鼓，怅望惨朱颜。"
  ],
  [
    "导引",
    "无名氏",
    "圣皇巡狩，清跸驻三吴。\n十世嗣瑶图。\n边尘不动干戈戢，文德溥天敷。\n灰飞缇室气潜嘘。\n郊见紫坛初。\n归来赦令楼前下，喜气溢寰区。"
  ],
  [
    "渔家傲",
    "黄裳",
    "汗漫金华寒委地。\n火云散尽奇峰势。\n纨扇团圆休与比。\n犹可喜。\n恩情不怕凉飙至。\n梦冷魂高何处寄。\n琉璃砌上笼人睡。\n逃暑广寒宫似水。\n缘有累。\n乘风却下人间世。"
  ],
  [
    "渔家傲",
    "黄裳",
    "人在月中宵汉远。\n仙槎乘得秋风便。\n寒信已归砧上练。\n衣未翦。\n疏窗空引相思怨。\n须信婵娟尤有恋。\n轻飞叶上清光转。\n寒菊枝头笼婉娈。\n人初宴。\n新妆更学铅华浅。"
  ],
  [
    "渔家傲",
    "黄裳",
    "三月秋光今夜半。\n一年人爱今回满。\n莫放笙歌容易散。\n须同玩。\n娥解笑人无伴。\n抱尽金精来碧汉。\n醉吟莫作寻常看。\n已过中天欢未断。\n还同叹。\n时情已向明朝换。"
  ],
  [
    "西江月",
    "葛胜仲",
    "艳曲醉歌金缕，朱门高耸铜环。\n中天楼观共跻攀。\n飞絮落花春晚。\n低映绿阴朱户，斜拖素练沧湾。\n银钩华榜五云间。\n奕奕蛟龙字绾。"
  ],
  [
    "西江月",
    "葛胜仲",
    "斜红带柳，琉璃涨绿平桥。\n人在花月见新妖。\n不数江南苏小。\n恨寄飞花蔌蔌，情随流水迢迢。\n鲤鱼风送木兰桡。\n回棹荒鸡报晓。"
  ],
  [
    "西江月",
    "葛胜仲",
    "清樾已生昼寂，孤花尚表春馀。\n象床筠簟燕堂虚。\n初过晚凉微雨。\n圭璧新来北苑，鲈鱼未减东吴。\n捧觞红袖透香肤。\n不浥翔龙烟缕。"
  ],
  [
    "西江月",
    "葛胜仲",
    "瑞兽香云轻袅，华堂绣幕低垂。\n人生七十尚为稀。\n况是钓璜新岁。\n登俎青梅的皪，明阑红药芳菲。\n天教眉寿过期颐。\n常对风光沈醉。"
  ],
  [
    "浣溪沙",
    "葛胜仲",
    "楼子包金照眼新。\n香根犹带广陵尘。\n翻阶不羡掖垣春。\n不分与花为近侍，难甘溱洧赠闲人。\n如羞如怨独含颦。"
  ],
  [
    "虞美人",
    "葛胜仲",
    "三年曾不窥园树。\n辛苦萤窗暮。\n怪来文誉满清时。\n柿叶书残犹自、日临池。\n春秋新学卑繁露。\n黄卷聊堪语。\n家人不用寄龟诗。\n行看升平楼外、化龙归。"
  ],
  [
    "虞美人",
    "葛胜仲",
    "一轮丹桂窅窊树。\n光景疑非暮。\n天公著意在兹时。\n扫尽微云点缀、展清池。\n樽前金奏无晨露。\n只有君房语。\n骊驹客莫赋归诗。\n东道留连应赋、不庸归。"
  ],
  [
    "瑞鹧鸪",
    "葛胜仲",
    "火云欲避金风至。\n秀气充闾初降瑞。\n去家丁令却归来，还燕悬弧当日地。\n金章紫绶身荣贵。\n寿福天储昌又炽。\n怪来一岁四迁官，还过当生元太岁。"
  ],
  [
    "鹊桥仙",
    "葛胜仲",
    "鹊桥仙偶，天津轻渡，却笑嫦娥孤皎。\n平时五夜似经年，问何事、今宵便晓。\n云车将驾，神夫留恋，更吐心期多少。\n支机休浪与闲人，莫倚赖、芳心素巧。"
  ],
  [
    "江城子",
    "葛胜仲",
    "浮家重过水晶宫。\n五年中。\n事何穷。\n无恙山溪，鬟影落青铜。\n欲向旧游寻旧事，云散彩，水流东。\n苔花向我似情锺。\n舞霜风。\n雪。\n应怪史君，颜鬓便衰翁。\n赖是寻芳无素约，端不恨，绿阴重。"
  ],
  [
    "江城子",
    "葛胜仲",
    "飞身疑到广寒宫。\n玉花中。\n兴何穷。\n酒贵旗亭，谁是惜青铜。\n飘瞥三无真妙绝，银万里，失西东。\n草堂红蜡暖歌锺。\n卷帘风。\n赏空蒙。\n丰颊修眉，鹤氅拥仙翁。\n欲作氍毹花底客，清漏永，禁城重。"
  ],
  [
    "蝶恋花",
    "葛胜仲",
    "安石榴花浓绿映。\n解愠风轻，乍改朱明令。\n衮绣元臣门户盛。\n童孙此日悬弧庆。\n夜宴华堂添酒兴。\n□□除书，远带天香剩。\n欲浥苕波供续命。\n不须龙护江心镜。"
  ],
  [
    "南乡子",
    "葛胜仲",
    "晴日乱云收。\n人在苹香柳恽洲。\n溪上清风楼上醉，飕飕。\n共折黄花插满头。\n佳客献还酬。\n不负山城九日秋。\n苕碧下青供酩酊，休休。\n楚客当年浪自愁。"
  ],
  [
    "南乡子",
    "葛胜仲",
    "拂槛晓云鲜。\n销暑楼危竦半天。\n曾是携宾当荐九，开筵。\n度水萦山奏管弦。\n黄菊映华颠。\n千骑重来已六年。\n楼下东流当日水，依然。\n更对周旋旧七贤。"
  ],
  [
    "减字木兰花",
    "葛胜仲",
    "葛山仙隐。\n尚有馀膏留旧鼎。\n十里梅花。\n夹道争看衮绣华。\n人间妙丽。\n并侍黄扉开国贵。\n僻壤孤芳。\n羞涩尊前不敢香。"
  ],
  [
    "临江仙",
    "葛胜仲",
    "倦客身同舟不系，轻帆来访儒仙。\n春风元巳艳阳天。\n夭桃芳散锦，高柳欲飞绵。\n千古海昌佳绝地，双凫暂此留连。\n通宵娱客破芳尊。\n兰亭修禊事，梓泽醉名园。"
  ],
  [
    "临江仙",
    "葛胜仲",
    "宝观岧峣飞雉堞，登临恍欲升仙。\n野桃官柳衬吴天。\n春风寒食夜，遗恨在封绵。\n闻道东溟才二里，银涛直与天连。\n凭谁都卷入芳尊。\n赋归欢靖节，消渴解文园。"
  ],
  [
    "减字木兰花",
    "葛胜仲",
    "辛勤场屋。\n未遇知音甘陆陆。\n诏录遗忠。\n一札天书下九重。\n鹅城初命。\n此去青云应渐近。\n解褐恩新。\n今岁吾家第四人。"
  ],
  [
    "减字木兰花",
    "葛胜仲",
    "杏花零乱。\n拟把百觚来判断。\n病卧漳滨。\n不见枝头闹小春。\n吾衰老矣。\n一醉花前犹不遂。\n情绪厌厌。\n虚度韶光又一年。"
  ],
  [
    "虞美人",
    "葛胜仲",
    "严陵滩畔香醪好。\n遮莫东方晓。\n春风盎盎如寒肌。\n人道霜浓腊月、我还疑。\n红炉火热香围坐。\n梅蕊迎春破。\n一声清唱解人颐。\n人道牢愁千斛、我谁知。"
  ],
  [
    "鹧鸪天",
    "葛胜仲",
    "玉琯还飞换岁灰。\n定山新棹酒船回。\n年时梁燕双双在，肯为人愁便不来。\n衰意绪，病情怀。\n玉山今夜为谁颓。\n年时梅蕊垂垂破，肯为人愁便不开。"
  ],
  [
    "西江月",
    "葛胜仲",
    "万卷旧推鸿博，一官且慰蹉跎。\n升平楼下赐危科。\n曾对颙昂黼坐。\n燕颔从来骨贵，鸾栖尚屈才多。\n今宵且共入无何。\n定远功名幺麽。"
  ],
  [
    "浪淘沙",
    "葛胜仲",
    "我爱菊花枝。\n露偏宜。\n旋移佳种一年期。\n照眼黄金三径烂，可但东篱。\n秋老摘花吹。\n敢恨开迟。\n只愁一夜便香衰。\n待插满头年大也，且泛芳卮。"
  ],
  [
    "鹧鸪天",
    "葛胜仲",
    "黄菊鲜鲜带露浓。\n小园开遍度香风。\n自篘玉酝酬秋色，旋洗霜须对晚丛。\n香在手，莫匆匆。\n寻芳今夜有人同。\n黄金委地新收得，莫道山翁到底穷。"
  ],
  [
    "鹧鸪天",
    "葛胜仲",
    "采采黄花鹄彩浓。\n吹开一夜为霜风。\n已邀骚客陶元亮，不用歌妓盛小丛。\n秋易老，莫匆匆。\n齐山高兴古今同。\n欲知此地花多少，一眼金英望不穷。"
  ],
  [
    "木兰花・玉楼春",
    "葛胜仲",
    "谈围曾蔽青绫帐。\n林下中年敦素尚。\n烟波偶趁一帆风，却锁云扃来就养。\n自从悟得空无相。\n身把虚空来作样。\n大千沙界抹为尘，未比无生真寿量。"
  ],
  [
    "醉花阴",
    "葛胜仲",
    "东皇已有来归耗。\n十里青山道。\n冻蘖万株梅，一夜妆成，似趁鸣鸡早。\n年时清赏曾同到。\n先仗游蜂报。\n抖擞旧心情，一笑酬春，不羡和羹诏。"
  ],
  [
    "浣溪沙",
    "葛胜仲",
    "东阁郎官巧写真。\n西湖处士妙传神。\n嫣然一笑腊前春。\n斗好虽无冰骨女，相宜幸是雪髯人。\n且烦疏影入清尊。"
  ],
  [
    "浣溪沙",
    "葛胜仲",
    "盘里明珠芡实香。\n尊前堆雪脍丝长。\n何妨羌管奏伊凉。\n翠葆重生无复日，白波不釂有如江。\n壁间醉墨任淋浪。"
  ],
  [
    "临江仙",
    "葛胜仲",
    "二月风光浓似酒，小楼新湿青红。\n碧琉璃色映群峰。\n更携金凿落，来赏锦薰笼。\n调客旧留□月旦，此花清软纤秾。\n未饶兰蕙转光风。\n赤阑呈雅艳，翠幕护芳丛。"
  ],
  [
    "临江仙",
    "葛胜仲",
    "雪壁歌词题尚湿，春风又见轻红。\n一枝斜插映头峰。\n不辞连夜赏，银烛透纱笼。\n白发欺人今老矣，尊前羞见繁。\n清香尤虎溪风。\n海棠须避席，佳种谩蚕丛。"
  ],
  [
    "浣溪沙",
    "葛胜仲",
    "一夜狂风尽海棠。\n此花天遣殿群芳。\n芝兰百濯见真香。\n劝客淋浪灯底韵，恼人魂梦枕边囊。\n一枝插不□□□。"
  ],
  [
    "鹊桥仙",
    "葛胜仲",
    "凉飙破暑，清歌萦坐，缺月稀星庭户。\n瓜华草草具杯盘，喜共浥、初筵零露。\n天孙东处，牵牛西望，劝汝一杯清醑。\n精灵何必待秋通，为一洗、朦胧今古。"
  ],
  [
    "临江仙",
    "葛胜仲",
    "槛外奇葩江外种，娇春未减酲红。\n画楼晴日敛云峰。\n佛香来海岸，蜀锦荐灯笼。\n今夜那忧杀风景，酒花来斗妖浓。\n江梅冷淡避春风。\n明朝来纵赏，应醉绮罗丛。"
  ],
  [
    "蝶恋花",
    "葛胜仲",
    "二月春游须烂漫。\n秉烛看花，只为晨曦短。\n高举蜡薪通夕看。\n红光万丈腾天半。\n寄语平时游冶伴。\n不负分阴，胜事输今段。\n灯火休催归小院。\n殷勤更照桃花面。"
  ],
  [
    "蝶恋花",
    "葛胜仲",
    "只恐深夜花睡去。\n火照红妆，满意留宾住。\n凤烛千枝花四顾。\n消愁更待寻何处。\n汉苑红光非浪语。\n栖静亭前，都是珊瑚树。\n便请催尊鸣釂鼓。\n明朝风恶飘红雨。"
  ],
  [
    "蝶恋花",
    "葛胜仲",
    "百紫千红今烂熳。\n举烛辉花，莫厌烧令短。\n酒里逢花须细看。\n人生谁似英雄半。\n安得红颜为老伴。\n妙舞花前，杨柳夸身段。\n已倒玉山回竹院。\n清香不断风吹面。"
  ],
  [
    "蝶恋花",
    "葛胜仲",
    "已过春分春欲去。\n千炬花间，作意留春住。\n一曲清歌无误顾。\n绕梁馀韵归何处。\n尽日劝春春不语。\n红气蒸霞，且看桃千树。\n才子霏谈更五鼓。\n剩看走笔挥风雨。"
  ],
  [
    "浪淘沙",
    "葛胜仲",
    "又见菊花新。\n色浅香匀。\n老人衰病卧漳滨。\n虽是无聊仍止酒，幸有嘉宾。\n不用怨萧辰。\n不似芳春。\n请看金蕊照金尊。\n今夜花前须醉倒，直到黎明。"
  ],
  [
    "浪淘沙",
    "葛胜仲",
    "歌阕斗清新。\n檀板初匀。\n画堂新筑太湖滨。\n好是黄花开应候，聊宴亲宾。\n上客即逢辰。\n况是青春。\n上林开宴锡尧尊。\n今夜素娥真解事，偏向人明。"
  ],
  [
    "浪淘沙",
    "葛胜仲",
    "娱老小亭新。\n丹垩初匀。\n万枝金菊绕溪滨。\n折向华堂遮醉眼，聊用娱宾。\n红烛夜香辰。\n广坐生春。\n月波新酿入芳尊。\n好向花前拚烂醉，不负承明。"
  ],
  [
    "南乡子",
    "葛胜仲",
    "秋水莹精神。\n靖节先生太逼真。\n谈麈生风霏玉屑，津津。\n爽气泠然欲侵人。\n一座尽生春。\n满引琼觞已半醺。\n更把黄花寿彭祖，盈盈。\n数阕新声又遏云。"
  ],
  [
    "虞美人",
    "葛胜仲",
    "灵山法会何曾散。\n此地神光满。\n丁公潭下百雷霆。\n疑是银河挽下、一齐倾。\n高桥飞观连云起。\n槛外惊湍水。\n大矶才过小矶来。\n应有天孙灵驭、月中回。"
  ],
  [
    "临江仙",
    "米友仁",
    "昨夜扁舟沙外舣，淮山微雨初晴。\n断云飞过月还明。\n一天风露重，人在玉壶清。\n水际不知何许是，遥林□辨微青。\n醉迷归梦强□凌。\n谁言东去雁，解寄此时情。"
  ],
  [
    "小重山",
    "米友仁",
    "醉倚朱阑一解衣。\n碧云迷望眼，断虹低。\n近来休说带宽围。\n人千里，还是燕双飞。\n深院日初迟。\n绮窗帘幕静，恨生眉。\n不堪虚度是花时。\n鸿来速，争解寄相思。"
  ],
  [
    "减字木兰花",
    "米友仁",
    "柳塘微雨。\n两两飞鸥来复去。\n倚遍重阑。\n人在碧云山外山。\n一春离怨。\n日照绮窗长几线。\n酒病情魔。\n两事春来无奈何。"
  ],
  [
    "点绛唇",
    "米友仁",
    "浩渺湖天，酒浮黄菊携佳侣。\n澹烟疏雨。\n去鲁方怀土。\n倾盖相逢，引满哦奇语。\n山围处。\n兕觥频举。\n不醉君无去。"
  ],
  [
    "渔家傲",
    "米友仁",
    "从古荆溪名胜地。\n溪光万顷琉璃翠。\n极望荷花三十里。\n香喷鼻。\n我舟日在花间舣。\n向晚馀霞收散绮。\n遥山抹黛天如水。\n满引一尊明月里。\n微风起。\n萧然真在华胥氏。"
  ],
  [
    "阮郎归",
    "米友仁",
    "小舟载酒向平湖。\n新凉生晓初。\n乱山烟外有还无。\n王维真画图。\n风遽起，动襟裾。\n雨来荷溅珠。\n一尊相对喜君俱。\n醉归红袖扶。"
  ],
  [
    "临江仙",
    "米友仁",
    "一曲阳关肠断处，临风惨对离尊。\n红妆揭调十分斟。\n古来多聚散，正似岭头云。\n昨夜晴霄千里月，向人无限多情。\n娟娟今夜满虚庭。\n一帆随浪去，却照画船轻。"
  ],
  [
    "宴桃源・如梦令",
    "米友仁",
    "蝶梦初回栩栩。\n柳岸几声莺语。\n苹末起微风，山外一川烟雨。\n凝顾。\n凝顾。\n人在玉壶深处。"
  ],
  [
    "南歌子",
    "米友仁",
    "遇酒词先举，逢山眼暂明。\n一川风雨纵留人。\n不道此郎归兴、欲兼程。\n客久情深□，寻欢恨不能。\n绳床顿睡梦纵横。\n赖□□□□□、□□□。"
  ],
  [
    "渔家傲",
    "米友仁",
    "郊外春和宜散步。\n百花枝上初凝露。\n福地神仙多外府。\n藏奇趣。\n幽寻历遍溪边路。\n薄宦浮家无定处。\n萍飘梗泛前人语。\n与子未须乡国去。\n来同住。\n且看群岫烟中雨。"
  ],
  [
    "临江仙",
    "米友仁",
    "宝晋轩窗临望处，山围水绕林萦。\n不堪回首到江城。\n墙趺围瓦砾，鸥鹭见人惊。\n日愿太平归旧里，更无馀事关情。\n小营茅舍倚云汀。\n四时风月里，还我醉腾腾。"
  ],
  [
    "阮郎归",
    "米友仁",
    "碧溪风动满文漪。\n雨馀山更奇。\n淡烟横处柳行低。\n鸳鸯来去飞。\n人似玉，醉如泥。\n一枝随鬓猗。\n夷犹双桨月平西。\n幽寻归路迷。"
  ],
  [
    "临江仙",
    "米友仁",
    "野外不堪无胜侣，笑谈安得君同。\n四时景物一壶中。\n醉馀临望处，远岫数重重。\n溪上新荷初出水，花房半弄微红。\n晓风萧爽韵疏松。\n娟娟明月上，人在广寒宫。"
  ],
  [
    "醉春风",
    "米友仁",
    "一阳来复群阴往。\n吾道从今长。\n万事莫关情，月夕风前，依旧须豪放。\n卿云舒卷浮青嶂。\n从古书珍赏。\n满引唱新词，春意看看，又到梅梢上。"
  ],
  [
    "小重山",
    "米友仁",
    "雨过风来午暑清。\n榴花红照眼，向人明。\n一枝低映宝钗横。\n菖蒲酒，玉碗十分斟。\n引满听新声。\n小轩帘半卷，远山青。\n几人闲处见闲情。\n醒还醉，为趣妙难名。"
  ],
  [
    "诉衷情",
    "米友仁",
    "结庐人境羡陶潜。\n车马不来喧。\n胜处自多真趣，飞鸟日相还。\n心既远，地仍偏。\n见南山。\n手持菊颖，山气常佳，欲辨忘言。"
  ],
  [
    "临江仙",
    "曾纡",
    "後院短墙临绿水，春风急管繁弦。\n问谁亲按小婵娟。\n玉堂真学士，琳馆地行仙。\n安得此身来此处，依稀一梦梨园。\n江南刺使谩垂涎。\n据鞍肠已断，何况到尊前。"
  ],
  [
    "菩萨蛮",
    "曾纡",
    "山光冷浸清溪底。\n溪光直到柴门里。\n卧对白苹洲。\n猗眠数钓舟。\n溪山无限好。\n恨不相逢早。\n老病独醒多。\n如此良夜何。"
  ],
  [
    "谒金门",
    "曾纡",
    "风淅沥。\n窗外雪花初积。\n梦破小窗人寂寂。\n寒威无处敌。\n强起饮君涓滴。\n清泪醉来沾臆。\n歧路即今多拥隔。\n弟兄无信息。"
  ],
  [
    "品令",
    "曾纡",
    "纹漪涨绿。\n疏霭连孤鹜。\n一年春事，柳飞轻絮，笋添新竹。\n寂寞幽花，独殿小园嫩绿。\n登临未足。\n怅游子、归期促。\n他年清梦千里，犹到城阴溪曲。\n应有凌波，时为故人凝目。"
  ],
  [
    "失调名",
    "秦湛",
    "藕叶清香胜花气。"
  ],
  [
    "卜算子",
    "秦湛",
    "春透水波明，寒峭花枝瘦。\n极目烟中百尺楼，人在楼中否。\n四和袅金凫，双陆思纤手。\n拟倩东风浣此情，情更浓於酒。"
  ],
  [
    "秦楼月・忆秦娥",
    "吴则礼",
    "怅离阕。\n淮南三度梅花发。\n梅花发。\n片帆西去，落英如雪。\n新秦古塞人华发。\n一樽别酒君听说。\n君听说。\n胡笳征雁，陇云沙月。"
  ],
  [
    "江楼令",
    "吴则礼",
    "凭栏试觅红楼句，听考考、城头暮鼓。\n数骑翩翩度孤戍。\n尽雕弓白羽。\n平生正被儒冠误。\n待闲看、将军射虎。\n朱槛潇潇过微雨。\n送斜阳西去。"
  ],
  [
    "虞美人",
    "吴则礼",
    "真香秀色盈盈女。\n一笑重阳雨。\n不应解怯晚丛寒。\n眼底轻罗小扇、且团团。\n吴云楚燕浑依旧。\n更把金英嗅。\n鲜鲜未恨出闺迟。\n自许平生孤韵、与秋期。"
  ],
  [
    "虞美人",
    "吴则礼",
    "夜寒闲倚西楼月。\n消尽江南雪。\n东风明日木兰船。\n想见阳关声彻、雁连天。\n斜斜洲渚溶溶水。\n端负青春醉。\n平安小字几时回。\n空有暗香疏影、陇头梅。"
  ],
  [
    "虞美人",
    "吴则礼",
    "从来强作游秦计。\n只有貂裘敝。\n休论范叔十年寒。\n看取星星种种、坐儒冠。\n江湖旧日渔竿手。\n初把黄花酒。\n且凭洛水送归船。\n想见淮南秋尽、水如天。"
  ],
  [
    "虞美人",
    "吴则礼",
    "乌皮白氎西窗暖。\n种种霜毛短。\n小春何处有梅花。\n想见水边篱落、数枝斜。\n殊方他日登楼句。\n好在孤吟处。\n五年拚落醉魂中。\n试觅酒垆陈迹、问黄公。"
  ],
  [
    "减字木兰花",
    "吴则礼",
    "星星素发。\n只有鸣笳楼上发。\n看舞胡姬。\n带得平安探骑归。\n故人渐老。\n只与虎头论墨妙。\n怀抱难开。\n快遣披云一笑来。"
  ],
  [
    "减字木兰花",
    "吴则礼",
    "梅花未彻。\n付与团团沙塞月。\n端欲捐书。\n去乞君王丈二殳。\n貂裘锦帽。\n盘马不甘青鬓老。\n底事偏奇。\n细草平沙看打围。"
  ],
  [
    "减字木兰花",
    "吴则礼",
    "河西春晚。\n独有柳条来入眼。\n塞外斜斜。\n不道欺寒红杏花。\n边笳初发。\n与唤团团沙塞月。\n雁响连天。\n谁倚城头百尺栏。"
  ],
  [
    "虞美人",
    "向子",
    "淮阳堂上曾相对。\n笑把姚黄醉。\n十年离乱有深忧。\n白发萧萧同见、渚江秋。\n履声细听知何处。\n欲上星辰去。\n清寒初溢暮云收。\n更看碧天如水、月如流。"
  ],
  [
    "虞美人",
    "向子",
    "银山堆里庐山对。\n舟子愁如醉。\n笑看五老了无忧。\n大觉胸中云梦、气横秋。\n若人到得归元处。\n空一齐销去。\n直须闻见泯然收。\n始知大江东注、不曾流。"
  ],
  [
    "虞美人",
    "向子",
    "澄江霁月清无对。\n鲁酒何须醉。\n人怜贫病不堪忧。\n谁识此心如月、正含秋。\n再三涝漉方知处。\n试向波心去。\n迢迢空劫勿能收。\n谩道从来天地、与同流。"
  ],
  [
    "虞美人",
    "向子",
    "江头苦被梅花恼。\n一夜霜须老。\n谁将冰玉比精神。\n除是凌风却月、见天真。\n情高意远仍多思。\n只有人相似。\n满城桃李不能春。\n独向雪花深处、露花身。"
  ],
  [
    "蝶恋花",
    "向子",
    "推上百花如锦绣。\n水满池塘，更作溅溅溜。\n断送风光惟有酒。\n苦吟不怕因诗瘦。\n寻壑经丘长是久。\n晚晚归来，稚子柴门候。\n万事付之醒梦後。\n眉头不为闲愁皱。"
  ],
  [
    "蝶恋花",
    "向子",
    "岩桂秋风南埭路。\n墙外行人，十里香随步。\n此是芗林游戏处。\n谁知不向根尘住。\n今日对花非浪语。\n忆昨明光，早辱君王顾。\n生怕青蝇轻点污。\n思鲈何似思花去。"
  ],
  [
    "鹧鸪天",
    "向子",
    "戏彩堂深翠幕张。\n南飔特地作微凉。\n葵花向日枝枝似，萱草忘忧日日长。\n门有庆，福无疆。\n老人星与酒生光。\n殷勤更假天吴手，倾泻西江入寿觞。"
  ],
  [
    "鹧鸪天",
    "向子",
    "召埭初逢两妙年。\n遥林玉树倚风前。\n疏梅影里春同醉，红芰香中月一船。\n长怅恨，短因缘。\n空馀蝴蝶梦相连。\n谁知瘴雨蛮烟地，重上襄王玳瑁筵。"
  ],
  [
    "鹧鸪天",
    "向子",
    "两个鸳鸯波上来。\n一ь杨柳掌中回。\n已愁共雪因风去，更着繁弦急管催。\n含浅笑，劝深杯。\n桃花气暖眼边开。\n司空常见风流惯，输与山翁醉玉摧。"
  ],
  [
    "鹧鸪天",
    "向子",
    "露下风前处处幽。\n官黄如染翠如流。\n谁将天上蟾宫树，散作人间水国秋。\n香郁郁，思悠悠。\n几年梦魂绕江头。\n今朝得到芗林醉，白发相看万事休。"
  ],
  [
    "鹧鸪天",
    "向子",
    "莫问清江与洛阳。\n山林总是一般香。\n两家地占西南胜，可是前人例姓杨。\n石作枕，醉为乡。\n藕花菱角满池塘。\n虽无中岛霓裳奏，独鹤随人意自长。"
  ],
  [
    "鹧鸪天",
    "向子",
    "紫禁烟花一万重。\n鳌山宫阙倚晴空。\n玉皇端拱彤云上，人物嬉游陆海中。\n星转斗，驾回龙。\n五侯池馆醉春风。\n而今白发三千丈，愁对寒灯数点红。"
  ],
  [
    "鹧鸪天",
    "向子",
    "只有梅花似玉容。\n云窗月户几尊同。\n见来怨眼明秋水，欲去愁眉淡远峰。\n山万叠，水千重。\n一双蝴蝶梦能通。\n都将泪作黄梅雨，尽把情为柳絮风。"
  ],
  [
    "鹧鸪天",
    "向子",
    "玉篆题名在九天。\n而今且作地行仙。\n挂冠神武归休後，同醉芗林是几年。\n龟游泳，鹤蹁迁。\n疏梅修竹两清妍。\n欲知福寿都多少，阁皂清江可比肩。"
  ],
  [
    "鹧鸪天",
    "向子",
    "江北江南雪未消。\n此花独步百花饶。\n青枝可爱难为杏，绿叶初无不是桃。\n多态度，足风标。\n蕊珠仙子醉红潮。\n绝怜竹外横斜处，似与芗林慰寂寥。"
  ],
  [
    "鹧鸪天",
    "向子",
    "驾月新成碧玉梁。\n青天万里泻银潢。\n广寒宫里无双树，无热池边不尽香。\n承露液，酿秋光。\n直须一举累千觞。\n不知世路风波恶，何似芗林气味长。"
  ],
  [
    "鹧鸪天",
    "向子",
    "明月光中与客期。\n一年秋半两圆时。\n娥得意为长计，织女欢盟可恨迟。\n瞻玉兔，倒琼彝。\n追怀往事记新词。\n浩歌直入沧浪去，醉里归来凝不知。"
  ],
  [
    "鹧鸪天",
    "向子",
    "赣上人人说故侯。\n从来文采更风流。\n题诗谩道三千首，别酒须拚一百筹。\n乘画，衣轻裘。\n又将春色过荆州。\n合江绕岸垂杨柳，总学歌眉叶叶愁。"
  ],
  [
    "减字木兰花",
    "向子",
    "青松翠。\n一夜猗倾如醉倒。\n残腊能佳。\n落尽梅花见雪花。\n诗崖酒岛。\n何日登临同笑傲。\n未老还家。\n饱历年华有鬓华。"
  ],
  [
    "减字木兰花",
    "向子",
    "斜红翠叠。\n何许花神来献瑞。\n粲粲裳衣。\n割得天孙锦一机。\n真香妙质。\n不耐世间风与日。\n着意遮围。\n莫放春光造次归。"
  ],
  [
    "阮郎归",
    "向子",
    "江南江北雪漫漫。\n遥知易水寒。\n同云深处望三关。\n断肠山又山。\n天可老，海能翻。\n消除此恨难。\n频闻遣使问平安。\n几时鸾辂还。"
  ],
  [
    "秦楼月・忆秦娥",
    "向子",
    "芳菲歇。\n故园目断伤心切。\n伤心切。\n无边烟水，无穷山色。\n可堪更近乾龙节。\n眼中泪尽空啼血。\n空啼血。\n子规声外，晓风残月。"
  ],
  [
    "少年游",
    "向子",
    "去年同醉，酴花下，健笔赋新词。\n今年君去，酴欲破，谁与醉为期。\n旧曲重歌倾别酒，风露泣花枝。\n章水能长湘水远，流不尽、两相思。"
  ],
  [
    "西江月",
    "向子",
    "风响蕉林似雨，烛生粉艳如花。\n客星乘兴泛仙槎。\n误到支机石下。\n欢喜地中取醉，温柔乡里为家。\n暖红香雾闹春华。\n不道风波可怕。"
  ],
  [
    "西江月",
    "向子",
    "见处莫教认著，无心慎勿沈空。\n本无背面与初终。\n说了还同说梦。\n欲识芗林居士，真成渔父家风。\n收丝垂钓月明中。\n总是神通妙用。"
  ],
  [
    "西江月",
    "向子",
    "得意穿云度水，及时斫玉分金。\n兹游了却未来心。\n怪我归迟一任。\n居士何如学士，翰林休笑芗林。\n个中真味少知音。\n不是清狂太甚。"
  ],
  [
    "西江月",
    "向子",
    "五柳坊中烟绿，百花洲上云红。\n萧萧白发两衰翁。\n不与时人同梦。\n抛掷麟符虎节，徜徉江月林风。\n世间万事转头空。\n个里如如不动。"
  ],
  [
    "西江月",
    "向子",
    "红退小园桃杏，绿生芳草池塘。\n谁教芍药殿春光。\n不似酴醾官样。\n翠盖更蒙珠幰，薰炉剩熨沈香。\n娟娟风露满衣赏。\n独步瑶台月上。"
  ],
  [
    "西江月",
    "向子",
    "几见芙蓉并蒂，忽生三秀灵芝。\n千年老树出孙枝。\n岩桂秋来满地。\n白鹤云间翔舞，绿龟叶上游戏。\n齐眉偕老更何疑。\n个里自非尘世。"
  ],
  [
    "南乡子",
    "向子",
    "梅与雪争姝。\n试问春风管得无。\n除却个人多样态，谁如。\n细把冰姿比玉肤。\n一曲倒金壶。\n既醉仍烦翠袖扶。\n同向凌风台上看，何如。\n且与芗林作画图。"
  ],
  [
    "浣溪沙",
    "向子",
    "绿玉丛中紫玉条。\n幽花疏淡更香饶。\n不将朱粉污高标。\n空谷佳人宜结伴，贵游公子不能招。\n小窗相对诵离骚。"
  ],
  [
    "浣溪沙",
    "向子",
    "乐在烟波钓是闲。\n草堂松桂已胜攀。\n梢梢新月几回弯。\n一碧太湖三万顷，屹然相对洞庭山。\n况风浪起且须还。"
  ],
  [
    "浣溪沙",
    "向子",
    "进步须於百尺竿。\n二边休立莫中安。\n要知玄露没多般。\n花影镜中拈不起，蟾光空里撮应难。\n道人无事更参看。"
  ],
  [
    "浣溪沙",
    "向子",
    "爆竹声中一岁除。\n东风送暖入屠苏。\n瞳瞳晓色上林庐。\n老去怕看新历日，退归拟学旧桃符。\n青春不染白髭须。"
  ],
  [
    "浣溪沙",
    "向子",
    "醉里惊从月窟来。\n睡馀如梦蕊宫回。\n碧云时度小崔嵬。\n疑是海山怜我老，不论时节遣花开。\n从今休数返魂梅。"
  ],
  [
    "浣溪沙",
    "向子",
    "星斗昭回自一天。\n疏梅池畔斗清妍。\n蟠桃正熟藕如船。\n叶上灵龟来瑞世，林间白鹤舞胎仙。\n春秋不记几千年。"
  ],
  [
    "浣溪沙",
    "向子",
    "瑞气氤氲拂水来。\n金幢玉节下瑶台。\n江梅岩桂一时开。\n不尽秋香凝燕寝，无边春色入尊罍。\n临风嗅蕊共裴回。"
  ],
  [
    "浣溪沙",
    "向子",
    "绿绕红围宋玉墙。\n幽兰林下正芬芳。\n桃花气暖玉生香。\n谁道广平心似铁，艳妆高韵两难忘。\n苏州老矣不能狂。"
  ],
  [
    "浣溪沙",
    "向子",
    "霭霭停云覆短墙。\n夭夭临水自然芳。\n猗猗无处着清香。\n珍重蓦山溪句好，尊前频举不相忘。\n濠梁梦蝶尽春狂。"
  ],
  [
    "浣溪沙",
    "向子",
    "南国风烟深更深。\n清江相结是庐陵。\n甘棠两地绿成阴。\n九日黄花兄弟会，中秋明月故人心。\n悲欢离合古犹今。"
  ],
  [
    "浣溪沙",
    "向子",
    "樽俎风流意气倾。\n一杯相属忍催行。\n离歌更作断肠声。\n衮衮大江前後浪，娟娟明月短长亭。\n水程山驿总关情。"
  ],
  [
    "生查子",
    "向子",
    "我爱木中犀，不是凡花数。\n清似水沈香，色染蔷薇露。\n芗林月冷时，玉笋云深处。\n归梦托秋风，夜夜江头路。"
  ],
  [
    "生查子",
    "向子",
    "月姊倚秋风，香度青林杪。\n吹堕酒杯中，笑靥撩人小。\n芗林万事休，独此情未了。\n醉里又题诗，不觉花前老。"
  ],
  [
    "临江仙",
    "向子",
    "新月低垂帘额，小梅半出檐牙。\n高堂开燕静无哗。\n麟孙凤女，学语正咿呀。\n宝鼎剩熏沈水，琼彝烂醉流霞。\n芗林同老此生涯。\n一川风露，总道是仙家。"
  ],
  [
    "七娘子",
    "向子",
    "山围水绕高唐路。\n恨密云、不下阳台雨。\n雾阁云窗，风亭月户。\n分明携手同行处。\n而今不见生尘步。\n但长江、无语东流去。\n满地落花，漫天飞絮。\n谁知总是离愁做。"
  ],
  [
    "减字木兰花",
    "向子",
    "维摩住处。\n竟日缤纷花似雨。\n更有难忘。\n十里清芬扑鼻香。\n当年疏傅。\n借问赐金那用许。\n何似归。\n宝墨光芒万丈长。"
  ],
  [
    "减字木兰花",
    "向子",
    "年年岩桂。\n恰恰中秋供我醉。\n今日重阳。\n百树犹无一树香。\n且倾白酒。\n赖有茱萸枝在手。\n可是清甘。\n绕遍东篱摘未堪。"
  ],
  [
    "清平乐",
    "向子",
    "幽花无外。\n心与芗林会。\n绿发相看今老矣。\n不作浅俗气味。\n露叶薿薿生光。\n风梢泛泛飘香。\n称意中秋开了，馀情犹及重阳。"
  ],
  [
    "清平乐",
    "向子",
    "吴头楚尾。\n踏破芒鞋底。\n万壑千岩秋色里。\n不耐恼人风味。\n而今我老芗林。\n世间百不关心。\n独喜爱香韩寿，能来同醉花阴。"
  ],
  [
    "清平乐",
    "向子",
    "薄情风雨。\n断送花何许。\n一夜清香无觅处。\n却返云窗月户。\n醉乡曲米为春。\n荆州富贵中人。\n肯入芗林净社，玉山屡倒芳茵。"
  ],
  [
    "清平乐",
    "向子",
    "银钩虿尾。\n一似锺繇字。\n吏部文章麟角起。\n自是惊人瑞世。\n西垣准拟挥毫。\n不须苦续离骚。\n政看翻阶红药，无忘丛桂香醪。"
  ],
  [
    "清平乐",
    "向子",
    "人间尘外。\n一种寒香蕊。\n疑是月娥天上醉。\n戏把黄云挼碎。\n使君坐啸清江。\n腾芳飞誉无双。\n兴寄小山丛桂，诗成棐几明窗。"
  ],
  [
    "清平乐",
    "向子",
    "芗林春色。\n杯面云腴白。\n醉里不知天地窄。\n真是人间欢伯。\n风流玉友争妍。\n酪奴可与忘年。\n空诵少陵佳句，饮中谁与俱仙。"
  ],
  [
    "更漏子",
    "向子",
    "小窗前，疏影下。\n鸾镜弄妆初罢。\n梅似雪，雪如人。\n都无一点尘。\n暮江寒，人响绝。\n更着朦胧微月。\n山似玉，玉如君。\n相看一笑温。"
  ],
  [
    "点绛唇",
    "向子",
    "绿水青山，一轮明月林梢过。\n有谁同坐。\n妙德毗卢我。\n石女高歌，古调无人和。\n还知麽。\n更没别个。\n且莫分疏破。"
  ],
  [
    "点绛唇",
    "向子",
    "此夜中秋，不向光影门前过。\n披衣得坐。\n无佛众生我。\n没鼓打皮，借问今几和。\n还知麽。\n就中两个。\n鼻孔谁穿破。"
  ],
  [
    "点绛唇",
    "向子",
    "不昧本来，太虚明月流辉过。\n令行独坐。\n高下都由我。\n玉轸无弦，谁对秋风和。\n还知麽。\n老庞一个。\n识得机关破。"
  ],
  [
    "点绛唇",
    "向子",
    "折脚铛中，二时粥饭随缘过。\n东行西坐。\n不识而今我。\n坏尽田园，终日且婆和。\n还知麽。\n锥也无个。\n肘露衣衫破。"
  ],
  [
    "点绛唇",
    "向子",
    "不挂一裘，世间万事如风过。\n忘缘兀坐。\n皮袋非真我。\n随色摩尼，朱碧如何和。\n还知麽。\n从来只个。\n千古扑不破。"
  ],
  [
    "点绛唇",
    "向子",
    "荆棘林中，浪夸好手曾穿过。\n不起於坐。\n塞虚空我。\n问路台山，婆子随声和。\n还知麽。\n石桥老个。\n些子平窥破。"
  ],
  [
    "点绛唇",
    "向子",
    "春浪桃花，禹门三尺平跳过。\n死生不坐。\n变化须归我。\n山起南云，白雨声相和。\n还知麽。\n点点真个。\n块土何曾破。"
  ],
  [
    "点绛唇",
    "向子",
    "脱落皮肤，故人南岳峰前过。\n只知闲坐。\n千圣难窥我。\n明月澄潭，谁唱复谁和。\n还知麽。\n锦鳞没个。\n莫触清光破。"
  ],
  [
    "点绛唇",
    "向子",
    "绿水池塘，笑看野鸭双飞过。\n正当呆坐。\n纫鼻须还我。\n尽日张弓，许久无人和。\n还知麽。\n难得全个。\n不免须明破。"
  ],
  [
    "点绛唇",
    "向子",
    "冰雪肌肤，靓妆喜作梅花面。\n寄情高远。\n不与凡尘染。\n玉立峰前，闲把经珠转。\n秋风便。\n雾收云卷。\n水月光中见。"
  ],
  [
    "点绛唇",
    "向子",
    "无热池南，岁寒亭上开新宴。\n青山芳甸。\n尽入真如观。\n举酒高歌，人在秋天半。\n晴空远。\n巷江影乱。\n何处飞来雁。"
  ],
  [
    "点绛唇",
    "向子",
    "病卧秋风，懒寻杯酒追欢宴。\n梦游都甸。\n不改当年观。\n故旧雕零，天下今无半。\n烟尘远。\n泪珠零乱。\n怕问随阳雁。"
  ],
  [
    "点绛唇",
    "向子",
    "今日重阳，强挼青蕊聊开宴。\n我家几甸。\n试上连辉观。\n忆着酺池，古塔烟霄半。\n愁心远。\n情随云乱。\n肠断江城雁。"
  ],
  [
    "点绛唇",
    "向子",
    "莫问重阳，黄花满地须游宴。\n休论夷甸。\n且作江山观。\n百岁光阴，屈指今过半。\n霜天晚。\n眼昏花乱。\n不见书空雁。"
  ],
  [
    "点绛唇",
    "向子",
    "春蕙秋兰，断崖空谷终难近。\n何如逸韵。\n十里香成阵。\n倾盖论交，白首情无尽。\n因君问。\n新声玉振。\n更觉花清润。"
  ],
  [
    "点绛唇",
    "向子",
    "璧月光辉，万山不隔蟾宫树。\n金风玉露。\n水国秋无数。\n老子情锺，欲向香中住。\n君王许。\n龙鸾飞舞。\n送到归休处。"
  ],
  [
    "点绛唇",
    "向子",
    "明月山头，古香吹堕青林底。\n世情无味。\n伴我千岩里。\n诗老风流，也向花留意。\n歌新拟。\n调高难比。\n半坐分君醉。"
  ],
  [
    "采桑子",
    "向子",
    "霜须七十期同老，云水之乡。\n总挂冠裳。\n闲里光阴一倍长。\n况逢菊靥篱边笑，风露中香。\n报答秋光。\n自有仙人九酝觞。"
  ],
  [
    "一落索",
    "向子",
    "春风吹断前山雨。\n行云归去。\n暂来须信本无心，回首了无寻处。\n欲问个中玄路。\n阿谁能语。\n澄江霁月却深知，把此意、都分付。"
  ],
  [
    "如梦令",
    "向子",
    "欲问芗林秋露。\n来自广寒深处。\n海上说蔷薇，何似桂华风度。\n高古。\n高古。\n不著世间尘污。"
  ],
  [
    "如梦令",
    "向子",
    "谁识芗林秋露。\n胜却诸天花雨。\n休更觅曹溪，自有个中玄路。\n参取。\n参取。\n滴滴要知落处。"
  ],
  [
    "卜算子",
    "向子",
    "临镜笑春风，生怕梅花妒。\n疑是西湖处士家，疏影横斜处。\n江静竹娟娟，绿绕青无数。\n独许幽人子细看，全胜墙东路。"
  ],
  [
    "卜算子",
    "向子",
    "雨意挟风回，月色兼天静。\n心与秋空一样清，万象森如影。\n何处一声钟，令我发深省。\n独立沧浪忘却归，不觉霜华冷。"
  ],
  [
    "卜算子",
    "向子",
    "时菊碎榛丛，地僻柴门静。\n谁道村中好客稀，明月和清影。\n天地一蘧庐，梦事慵思省。\n若个知余懒是真，心已如灰冷。"
  ],
  [
    "卜算子",
    "向子",
    "胶胶扰扰中，本体元来静。\n一段澄明绝点埃，世事如泡影。\n歇即是菩提，此语须三省。\n古道无人著脚行，禾黍秋风冷。"
  ],
  [
    "渔父词・渔父",
    "法常",
    "此事楞严常露布。\n梅华雪月交光处。\n一笑寥寥空万古。\n风瓯语。\n迥然银汉横天宇。\n蝶梦南华方栩栩。\n斑斑谁跨丰干虎。\n而今忘却来时路。\n江山暮。\n天涯目送鸿飞去。"
  ],
  [
    "卜算子",
    "卓世清",
    "流水一湾西。\n晚坐孤亭静。\n不见高人跨鹤归，风竹摇清影。\n往古与来今，休用重重省。\n十里梅花雪正晴，月挂遥山冷。"
  ],
  [
    "浣溪沙",
    "李结",
    "花圃萦回曲径通。\n小亭风卷绣帘重。\n秋千闲倚画桥东。\n双蝶舞馀红便旋，交莺啼处绿葱珑。\n远山眉黛晚来浓。"
  ],
  [
    "西江月",
    "李结",
    "若将花卉论行藏。\n盍在凌烟阁上。"
  ],
  [
    "青玉案",
    "向",
    "别时抆泪花无语。\n但一味、教郎住。\n此日扁舟游远浦。\n雨晴云树。\n月斜烟树。\n目断家何许。\n红笺不寄相思句。\n人在潇湘雁回处。\n屈指归期秋已暮。\n万千里路。\n两三头绪。\n恨不飞将去。"
  ],
  [
    "青玉案",
    "向",
    "多情赋得相思分。\n便揽断、愁和闷。\n万种千般说不尽。\n吃他圈柜，被他拖逗，便佛也、须教恨。\n传消寄息无凭信。\n水远山遥怎生奔。\n梦也而今难得近。\n伊还知道，为伊成病，便死也、谁能问。"
  ],
  [
    "小重山",
    "向",
    "翡翠林梢青黛山。\n小楼新罨画，卷珠帘。\n碧纱窗外水挪蓝。\n凭栏处，相对玉纤纤。\n人散酒阑珊。\n夜长都睡皱，唾花衫。\n一弯残月下风檐。\n凌波去，罗袜步蹁跹。"
  ],
  [
    "踏莎行",
    "向",
    "万水千山，两头三绪。\n凭高望断迢迢路。\n钱塘江上客归迟，落花流水青春暮。\n步步金莲，朝朝琼树。\n目前都是伤心处。\n飞鸿过尽没书来，梦魂依旧阳台雨。"
  ],
  [
    "蝶恋花",
    "向",
    "费尽东君无限巧。\n玉减香销，回首令人老。\n梦绕岭头归未到。\n角声吹断江天晓。\n燕子来时春正好。\n寸寸柔肠，休问愁多少。\n从此欢心还草草。\n凭栏一任桃花笑。"
  ],
  [
    "临江仙",
    "向",
    "瘦损东阳缘底事，离愁别恨难禁。\n夜长谁共拥孤衾。\n来时青鬓在，今已二毛侵。\n流水青山依旧是，兰桡往事空寻。\n一番风雨又春深。\n桃花都落尽，赢得是清阴。"
  ],
  [
    "临江仙",
    "向",
    "乱後此身何计是，翠微深处柴扉。\n即今双鬓已如丝。\n虚名将底用，真意在鸱夷。\n治国无谋归去好，衡门犹可栖迟。\n不妨沈醉典春衣。\n人生行乐耳，须富贵何时。"
  ],
  [
    "武陵春",
    "向",
    "长记酒醒人散後，风月满江楼。\n楼外烟波万顷秋。\n高槛冷飕飕。\n想见云鬟香雾湿，斜坠玉搔头。\n两处相思一样愁。\n休更照鄜州。"
  ],
  [
    "阮郎归",
    "向",
    "隔篱疏影照横塘。\n东风吹暗香。\n陇头归路指苍茫。\n江南春兴长。\n扃小院，静回廊。\n有人凭短墙。\n角声惊梦月横窗。\n此时能断肠。"
  ],
  [
    "南乡子",
    "向",
    "临水窗儿。\n与卷珠帘看画眉。\n雨浴红衣惊起後，争知。\n水远山长各自飞。\n受尽孤凄。\n极目风烟说与谁。\n直是为他憔悴损，寻思。\n怎得心肠一似伊。"
  ],
  [
    "西江月",
    "向",
    "流水断桥衰草，西风落日清笳。\n往来赢得鬓边华。\n此去征鞍休跨。\n烟溆绿深陂筱，霜篱红老江花。\n青山尽处是侬家。\n拟唤渔舟东下。"
  ],
  [
    "西江月",
    "向",
    "门柳疏疏映日，井桐策策翻秋。\n萧条不似那时游。\n只有山光依旧。\n别久犹牵去梦，怀多还惹新愁。\n吹箫人在雁回州。\n不管沈郎消瘦。"
  ],
  [
    "西江月",
    "向",
    "竹寺青灯永夜，江城黄叶高秋。\n当时文物尽交游。\n更为笛声怀旧。\n牢落一生羁思，风流万斛诗愁。\n强邀从事到青州。\n酒病绵绵越瘦。"
  ],
  [
    "西江月",
    "向",
    "抵死漫生要见，偷方觅便求欢。\n十分赢得带围宽。\n划地如今难恋。\n枕畔水沈烟尽，床头银蜡烧残。\n鸳衾不觉夜深寒。\n记取有人肠断。"
  ],
  [
    "西江月",
    "向",
    "别後千思万想，眼前一日三秋。\n小街栏槛记追游。\n料得新妆依旧。\n自笑非常蒂殢，为他无限闲愁。\n莫将离恨寄鄜州。\n闻道腰肢愈瘦。"
  ],
  [
    "虞美人",
    "向",
    "酒阑敧枕新凉夜。\n断尽人肠也。\n西风吹起许多愁。\n不道沈腰潘鬓、不禁秋。\n如今病也无人管。\n真个难消遣。\n东邻一笑直千金。\n争奈茂陵情分、在文君。"
  ],
  [
    "虞美人",
    "向",
    "宝梳半脱文窗里。\n玉软因谁醉。\n锦鸳应是懒熏香。\n□我水村孤酌、减疏狂。\n此时纵有千金笑。\n情味如伊少。\n带围宽尽莫教知。\n嫌怕为侬成病、似前时。"
  ],
  [
    "南歌子",
    "向",
    "路尽湘江水，人行瘴雾间。\n昏昏西日度严关。\n天外一簪初见、岭南山。\n北雁连书断，新霜点鬓斑。\n此时休问几时还。\n准拟桂林佳处、过春残。"
  ],
  [
    "点绛唇",
    "向",
    "屈指新冬，肃霜天气重阳後。\n授衣时候。\n兰菊香盈袖。\n此日生申，维岳锺神秀。\n倾名酎。\n篆添金兽。\n共祝如椿寿。"
  ],
  [
    "减字木兰花",
    "向",
    "多情被恼。\n枉了东君无限巧。\n真个愁人。\n一片轻飞减却春。\n阑干凭暖。\n目断彩云肠也断。\n两岸青山。\n隐隐孤舟浪接天。"
  ],
  [
    "朝中措",
    "向",
    "平生此地几经过。\n家近奈情何。\n长记月斜风劲，小舟犹渡烟波。\n而今老大，欢消意减，只有愁多。\n不似旧时心性，夜长听彻渔歌。"
  ],
  [
    "忆秦娥",
    "向",
    "秋萧索。\n别来先自情怀恶。\n情怀恶。\n日斜庭院，月明帘幕。\n轻离却似於人薄。\n而今休更思量著。\n思量著。\n肝肠空断，水云辽邈。"
  ],
  [
    "摊破丑奴儿・采桑子",
    "向",
    "自笑好痴迷。\n只为俺、忒㬠雏儿。\n近来都得傍人道，帖儿上面，言儿语子，那底都是虚脾。\n楼上等多时。\n两地里、人马都饥。\n低低说与当直底，轿儿抬转，喝声靠里，看俺麽、裸而归。"
  ],
  [
    "好事近",
    "向",
    "清晓渡横江，江上月寒霜白。\n寂寞断桥南畔，有一枝春色。\n玉肌孤瘦恰如伊，此际转相忆。\n且道这些烦恼，看几时休得。"
  ],
  [
    "点绛唇",
    "向",
    "蕙怨兰愁，玉台羞对啼妆面。\n懒匀香脸。\n不放眉峰展。\n幽恨谁知，锦字空传远。\n何时见。\n为郎肠断。\n不似郎情浅。"
  ],
  [
    "阮郎归",
    "向",
    "湘南楼上好凭栏。\n西风吹鼻酸。\n宦游何处不惊湍。\n白鸥盟已寒。\n空饮恨，废追欢。\n沈郎衣带宽。\n故人休放酒杯乾。\n而今行路难。"
  ],
  [
    "如梦令",
    "向",
    "旧恨新愁无际。\n近水远山都是。\n西北有高楼，正为行藏独倚。\n留滞。\n留滞。\n家在吴头楚尾。"
  ],
  [
    "如梦令",
    "向",
    "梦断绿窗莺语。\n消遣客愁无处。\n小槛俯青郊，恨满楚江南路。\n归去。\n归去。\n花落一川烟雨。"
  ],
  [
    "如梦令",
    "向",
    "直面雨轻风峭。\n极目水空烟渺。\n家在武陵溪，无限壑讥峰诮。\n归好。\n归好。\n睡足一江春晓。"
  ],
  [
    "如梦令",
    "向",
    "楼上千峰翠。\n楼下一湾清浅。\n宝簟酒醒时，枕上月华如练。\n留恋。\n留恋。\n明日水村烟岸。"
  ],
  [
    "如梦令",
    "向",
    "杨柳千丝万缕。\n特地织成愁绪。\n休更唱阳关，便是渭城西路。\n归去。\n归去。\n红杏一腮春雨。"
  ],
  [
    "如梦令",
    "向",
    "野店几杯空酒。\n醉里两眉长皱。\n已自不成眠，那更酒醒时候。\n知否。\n知否。\n直是为他消瘦。"
  ],
  [
    "如梦令",
    "向",
    "谁伴明窗独坐。\n和我影儿两个。\n灯烬欲眠时，影也把人抛躲。\n无那。\n无那。\n好个惶的我。"
  ],
  [
    "如梦令",
    "向",
    "厮守许多时价。\n谁信一筹不画。\n相送到矾园，赢得泪珠如泻。\n挥洒。\n挥洒。\n将底江州司马。"
  ],
  [
    "长相思",
    "向",
    "桃花堤。\n柳花堤。\n芳草桥边花满溪。\n而今戎马嘶。\n千山西。\n万山西。\n归雁横云落日低。\n登楼望欲迷。"
  ],
  [
    "长相思",
    "向",
    "行相思。\n坐相思。\n两处相思各自知。\n相思更为谁。\n朝相思。\n暮相思。\n一日相思十二时。\n相思无尽期。"
  ],
  [
    "菩萨蛮",
    "向",
    "小楼不放珠帘卷。\n菱花羞照啼妆面。\n金鸭水沈烟。\n待君来共添。\n鹊声生暗喜。\n翠袖轮纤指。\n细细数归程。\n脸桃春色深。"
  ],
  [
    "菩萨蛮",
    "向",
    "云屏月帐孤鸾恨。\n香消玉减无人问。\n斜倚碧琅。\n萧萧生暮寒。\n低垂双翠袖。\n袖薄轻寒透。\n庭院欲黄昏。\n凝情空断魂。"
  ],
  [
    "清平乐",
    "向",
    "离愁万斛。\n春思难拘束。\n瘦尽玉肌清彻骨。\n蹙损两眉秀绿。\n画屏罗幌输君。\n文鳞锦翼尤勤。\n长记酒醒香冷，笑将髻子隈人。"
  ],
  [
    "卜算子",
    "向",
    "休逞一灵心，争甚闲言语。\n十一年间并枕时，没个牵情处。\n四岁学言儿，七岁娇痴女。\n说与傍人也断肠，你自思量取。"
  ],
  [
    "浣溪沙",
    "程大昌",
    "乾处缁尘湿处泥。\n天嫌世路净无时。\n皓然岩谷总凝脂。\n清夜月明人访戴，玉山顶上玉舟移。\n一蓑渔画更能奇。"
  ],
  [
    "浣溪沙",
    "程大昌",
    "兽炭香红漫应时。\n遮寒姝丽自成围。\n销金暖帐四边垂。\n报道黑风飞柳絮，齐翻白雪侑羔卮。\n那家斟唱□□词。"
  ],
  [
    "浣溪沙",
    "程大昌",
    "翦水飞花也大奇。\n熬波出素料同机。\n会心一笑撒盐诗。\n谁拥醴酏夸岁瑞，恨无坚白怨朝曦。\n闭门高卧有人饥。"
  ],
  [
    "浣溪沙",
    "程大昌",
    "始待空冬岁不华。\n还教呈瑞怨贫家。\n若为高下总无嗟。\n日照华檐晴後雨，风吹飞絮腊前花。\n天公何事不由他。"
  ],
  [
    "浣溪沙",
    "程大昌",
    "水递迢迢到日边。\n清甘夸说与茶便。\n谁知绝品了非泉。\n旋挹天花融湩液，净无土脉污芳鲜。\n乞君风腋作飞仙。"
  ],
  [
    "好事近",
    "程大昌",
    "日绎五千言，未说年龄可续。\n且得襟期萧散，远氛嚣宠辱。\n鬓须白尽秀眉生，来伴老眸绿。\n人道雪霜林里，有翠松鲜竹。"
  ],
  [
    "减字木兰花",
    "程大昌",
    "距春五日。\n吉语搀先来饮席。\n易卦占新。\n八八周轮又再轮。\n开年定好。\n定把笙歌更药裹。\n旧怕无孙。\n今已蓝袍拥绣荪。"
  ],
  [
    "卜算子",
    "程大昌",
    "春产不贪春，为厌春花泛。\n睡到深秋梦始回，素影翻春艳。\n意赏逐时新，旧事谁能占。\n解转春光入酒杯，萸菊谁云欠。"
  ],
  [
    "感皇恩",
    "程大昌",
    "七十在前头，难言未老。\n只是中间有些好。\n鬒云虽瘦，未有一根华皓。\n都缘心地静，无忧恼。\n此际生朝，梅花献笑。\n似向天边得新报。\n孙枝秀雅，已挂恩袍春草。\n定从欢喜处，添年考。"
  ],
  [
    "感皇恩",
    "程大昌",
    "池馆足名花，四时蔫馥。\n就里梅春春到速。\n周遭松竹，任是雪霜长绿。\n总堪供寿乐，翻新曲。\n别向心田，有般奇木。\n依约灵椿共标目。\n八千换历，才当一番春复。\n莫乱春起处，醅浮玉。"
  ],
  [
    "折丹桂",
    "程大昌",
    "童年未晓君恩重。\n教得能趋拱。\n重亲带笑酌天杯，听祝语、殷勤捧。\n青衫得挂尤光宠。\n桂是蟾宫种。\n诗书浓处便生枝，但只要、频浇壅。"
  ],
  [
    "临江仙",
    "程大昌",
    "遥认埙篪相应，为传珠贯累累。\n紫荆同本但殊枝。\n直须投老日，常似有亲时。\n子姓亦闻多慧性，贪书不是痴儿。\n朝家世世重诗书。\n一登龙虎榜，许并凤凰池。"
  ],
  [
    "临江仙",
    "程大昌",
    "抗步碧潭弥弥，五畲青髻累累。\n何年乔木倚筇枝。\n搜寻同队者，追说钓游时。\n今日昂藏称壮子，向来襁褓婴儿。\n年周甲子又重书。\n岂容藏老丑，照白有清池。"
  ],
  [
    "临江仙",
    "程大昌",
    "夹路传呼杳杳，垂腰印绶累累。\n万般荣贵出丹枝。\n遥知心乐处，椿畔桂当时。\n酒到芳春偏弄色，轻黄泛滟鹅儿。\n大为行乐使堪书。\n醉来花下卧，便是习家池。"
  ],
  [
    "好事近",
    "程大昌",
    "绿鬓又红颜，谁道年周甲子。\n两婿□□蓝绶，那一儿何虑。\n只今卜筑水晶宫，归安好名义。\n金紫珈笄偕老，备长生福贵。"
  ],
  [
    "好事近",
    "程大昌",
    "白屋到横金，已是蟠桃结子。\n更向仕途贪恋，是痴人呆虑。\n水晶宫里饭莼鲈，中菰第一义。\n留得鬓须迟白，是本来真贵。"
  ],
  [
    "浣溪沙",
    "程大昌",
    "物本无情人有情。\n百般禽咮百般声。\n有人闻鹊不闻莺。\n我盏通神君信否，酒才著盏月随生。\n大家吸月当箫笙。"
  ],
  [
    "感皇恩",
    "程大昌",
    "身寿又康强，谢天将并。\n耳目聪明行步壮。\n登高挥翰，不用瞠眉扶杖。\n华堂偕老处，儿孙王。\n只恨萍蓬，他乡浮荡。\n回首故山便惆怅。\n今年生日，忽似还家模样。\n当缘风絮韫，来赓唱。"
  ],
  [
    "感皇恩",
    "程大昌",
    "画舸白苹洲，如归故里。\n老幼欢迎僮婢喜。\n较量心事，岁岁春风弧矢。\n今年称寿处，尤欢美。\n嫁得黔娄，苦耽书史。\n文字流传曾贵纸。\n便同黼黻，何似实头龟紫。\n天公闻此语，应怜许。"
  ],
  [
    "感皇恩",
    "程大昌",
    "变化属朝班，鲲鹏相并。\n健翼垂云风用壮。\n扶摇得势，不藉仙人仙杖。\n旁观生意气，犹神王。\n此去汉庭，春光骀荡。\n亲见子虚不惆怅。\n鸢肩捷上，自有唐家格样。\n三台旬月里，堪歌唱。"
  ],
  [
    "感皇恩",
    "程大昌",
    "中外受郊恩，三封纶告。\n依并小君出称号。\n锦犀光艳，不比香薰脂膏。\n况从鸣瑟里，添花草。\n更愿天公，别施洪造。\n水长船高愈新好。\n恁时舞带，一任巧装百宝。\n曲终珠满地，从人扫。"
  ],
  [
    "感皇恩",
    "程大昌",
    "措大做生朝，无他珍异。\n填个曲儿为鼓吹。\n古来龙马，曾献河图真数。\n羲黄缘得此，齐元气。\n我向如今，职名升赐。\n地在天宫正东序。\n当初真本，到此或容披觑。\n这回错综处，堪详叙。"
  ],
  [
    "感皇恩",
    "程大昌",
    "七十有三番，挂弧门首。\n此事从来信希有。\n新来仕路，夸说一般高手。\n肯从清要地，抛簪绶。\n何许分花，伊谁送酒。\n得开口时且开口。\n无烦无恼，也没期程奔走。\n但能安此乐，夷然寿。"
  ],
  [
    "感皇恩",
    "程大昌",
    "锦告侈脂封，煌煌家宝。\n偕老之人已华皓。\n绿云拥鬓，更没一根入老。\n但从和晬看，年堪考。\n叶是松苗，松为叶脑。\n禀得松神大都好。\n人人戴白，独我青青常保。\n只将平易处，为蓬岛。"
  ],
  [
    "感皇恩",
    "程大昌",
    "一岁一生朝，一番老相。\n无欲无营亦无望。\n看经写字，且做闲中气象。\n闭门人阒静，心清旷。\n骨肉团栾，一杯相向。\n野蔌家肴竞来饷。\n真情直话，不用逢迎俯仰。\n从他人笑道，不时样。"
  ],
  [
    "好事近",
    "程大昌",
    "桃柳旧根株，春到红蔫绿茁。\n一似老年垂白，带少容发。\n浮家泛宅在他乡，难得会瓜葛。\n幸对此番乐饮，任宵分明发。"
  ],
  [
    "好事近",
    "程大昌",
    "盥水结冰花，老眼於今重见。\n一似琢成水玉，向冻盆游泛。\n天公作事有何难，要花花便现。\n且把重春留住，变苍黎容面。"
  ],
  [
    "好事近",
    "程大昌",
    "腊月做生朝，只有南枝梅玉。\n此外後生桃李，未舒英吐馥。\n後园别自出神奇，现双松双竹。\n报道前堂琴瑟，俱长生厚福。"
  ],
  [
    "浣溪沙",
    "范成大",
    "十里西畴熟稻香。\n槿花篱落竹丝长。\n垂垂山果挂青黄。\n浓雾知秋晨气润，薄云遮日午阴凉。\n不须飞盖护戎装。"
  ],
  [
    "破阵子",
    "范成大",
    "漂泊天隅佳节，追随花下群贤。\n只欠山阴修禊帖，却比兰亭有管弦。\n舞裙香未湔。\n泪竹斑中宿雨，折桐雪里蛮烟。\n唤起杜陵饥客恨，人在长安曲水边。\n碧云千叠山。"
  ],
  [
    "鹧鸪天",
    "范成大",
    "楼观青红倚快晴。\n惊看陆地涌蓬瀛。\n南园花影笙歌地，东岭松风鼓角声。\n山绕水，水萦城。\n柳边沙外古今情。\n坐中更有挥豪客，一段风流画不成。"
  ],
  [
    "卜算子",
    "游次公",
    "风雨送人来，风雨留人住。\n草草杯盘话别离，风雨催人去。\n泪眼不曾晴，眉黛愁还聚。\n明日相思莫上楼，楼上多风雨。"
  ],
  [
    "鹧鸪天",
    "赵老",
    "堂上年时见烛花。\n青毡还入旧时家。\n芝函瑞色回春早，绿野东风转岁华。\n催召传，稳铺沙。\n垒尊今日枣如瓜。\n诞辰更接传柑宴，莲炬通宵唤草麻。"
  ],
  [
    "鹧鸪天",
    "赵老",
    "白日青天一旦明。\n旧时勋业此时情。\n延英再许裴公对，商鼎须调传说羹。\n千万载，辅宗。\n挚天八柱愈峥嵘。\n将军犁却龙庭後，岁傍鳌山奏太平。"
  ],
  [
    "生查子",
    "赵老",
    "章甫不如人，翠绾垂杨缕。\n纤手送来时，罗帕缄香雾。\n貂婵懒上头，渭水知何处。\n风月共垂竿，脱帽须亲付。"
  ],
  [
    "生查子",
    "赵老",
    "朝路进贤归，厌听歌金缕。\n不念玉堂花，豹隐南山雾。\n漉酒未巾时，暑槛披风处。\n子夏不兼人，并与诗筒付。"
  ],
  [
    "生查子",
    "赵老",
    "金门一免时，离绪纷如缕。\n想像切云高，晓日罗昏雾。\n峨冠补衮人，不是无心处。\n欲效贡公弹，衣钵知谁付。"
  ],
  [
    "生查子",
    "赵老",
    "斜日下平川，楼角销霞缕。\n摆尽浊尘缨，画栋萦非雾。\n平生许子穷，今到知音处。\n约伴玉簪游，好梦从天付。"
  ],
  [
    "南柯子・南歌子",
    "赵老",
    "世上渊明酒，人间陆羽茶。\n东山无妓有莲花。\n隐隐仙家鸡犬、路非赊。\n积霭犹张幕，轻雷似卷车。\n要令长袖舞胡靴。\n须是檐头新霁、鹊查查。"
  ],
  [
    "南柯子・南歌子",
    "赵老",
    "体质娟娟静，花纹细细装。\n翠筠初得试新忙。\n睡起鬓云撩乱、趣泉汤。\n多病心常捧，新词字带香。\n管教涂泽到云窗。\n办下谢君言语、巧如簧。"
  ],
  [
    "浣溪沙",
    "赵老",
    "懒画娥眉倦整冠。\n笋苞来点镜中鬟。\n承恩容易报恩难。\n发未饶青箬笠，素鳞行簇水晶盘。\n流觞元自不相干。"
  ],
  [
    "浣溪沙",
    "赵老",
    "刘氏风流设此冠。\n今谁将去伴珠鬟。\n君家兄弟二俱难。\n驰去请观流汗马，钓时休等烂银盘。\n明朝吟咏有方干。"
  ],
  [
    "瑞鹧鸪",
    "尤袤",
    "梁溪西畔小桥东。\n落叶纷纷水映空。\n五夜客愁花片里，一年春事角声中。\n歌残玉树人何在，舞破山香曲未终。\n却忆孤山醉归路，马蹄香雪衬东风。"
  ],
  [
    "瑞鹧鸪",
    "尤袤",
    "两行芳蕊傍溪阴。\n一笑嫣然抵万金。\n火齐照林光灼灼，彤霞射水影沈沈。\n晓妆无力胭脂重，春醉方酣酒晕深。\n定自格高难著句，不应工部总无心。"
  ],
  [
    "阮郎归",
    "赵",
    "留连春意晚花稠。\n云疏雨未收。\n新荷池面叶齐抽。\n凉天醉碧楼。\n能达理，有何愁。\n心宽万事休。\n人生还似水中沤。\n金尊尽更酬。"
  ],
  [
    "忆少年",
    "谢懋",
    "池塘绿遍，王孙芳草，依依斜日。\n游丝卷晴昼，系东风无力。\n蝶趁幽香蜂酿蜜。\n秋千外、卧红堆碧。\n心情费消遣，更梨花寒食。"
  ],
  [
    "杏花天",
    "谢懋",
    "海棠枝上东风软。\n荡霁色、烟光弄暖。\n双双燕子归来晚。\n零落红香过半。\n琵琶泪揾青衫浅。\n念事与、危肠易断。\n馀酲未解扶头懒。\n屏里潇湘梦远。"
  ],
  [
    "画堂春",
    "谢懋",
    "西风庭院雨垂垂。\n黄花秋闰迟。\n已凉天气未寒时。\n才褪单衣。\n睡起枕痕犹在，鬓松钗压云低。\n玉奁重拂淡胭脂。\n情入双眉。"
  ],
  [
    "武陵春",
    "谢懋",
    "门掩东风人去後，愁损燕莺心。\n一朵梅花淡有春。\n粉黛不忺匀。\n我亦青楼成倦客，风月强追寻。\n莫把恩情做弄成。\n容易学行云。"
  ],
  [
    "霜天晓角",
    "谢懋",
    "绿云剪叶。\n低护黄金屑。\n占断花中声誉，香与韵、两清洁。\n胜绝。\n君听说。\n是他来处别。\n试看仙衣犹带，金庭露、玉阶月。"
  ],
  [
    "鹊桥仙",
    "谢懋",
    "钩帘借月，染云为幌，花面玉枝交映。\n凉生河汉一天秋，问此会、今宵孰胜。\n铜壶尚滴，烛龙已驾，泪浥西风不尽。\n明朝乌鹊到人间，试说向、青楼薄幸。"
  ],
  [
    "风入松",
    "谢懋",
    "老年长忆少年狂。\n宿粉栖香。\n自怜独得东君意，有三年、窥宋东墙。\n笑无落花红影，醉眠芳草斜阳。\n事随春梦去悠扬。\n休去思量。\n近来眼底无姚魏，有谁更、管领年芳。\n换得河阳衰鬓，一帘烟雨梅黄。"
  ],
  [
    "浪淘沙",
    "谢懋",
    "黄道雨初乾。\n霁霭空蟠。\n东风杨柳碧毵毵。\n燕子不归花有恨，小院春寒。\n倦客亦何堪。\n尘满征衫。\n明朝野水几重山。\n归梦已随芳草绿，先到江南。"
  ],
  [
    "相见欢",
    "王质",
    "霜花零落全稀。\n不成飞。\n寒水溶溶漾漾、软琉璃。\n红未涌，青已露，白都晞。\n□□□□沙暖、戏凫鹥。"
  ],
  [
    "长相思",
    "王质",
    "红疏疏，紫疏疏。\n可惜飘零著地铺。\n春残心转孤。\n莺相呼。\n燕相呼。\n楼下垂杨遮得乌。\n倚阑人已无。"
  ],
  [
    "长相思",
    "王质",
    "山青青。\n水青青。\n两岸萧萧芦荻林。\n水深村又深。\n风泠泠。\n露泠泠。\n一叶扁舟深处横。\n垂杨鸥不惊。"
  ],
  [
    "生查子",
    "王质",
    "见汝小溪湾，修竹连疏影。\n林杪动风声，惊下毵毵粉。\n见汝大江郊，高浪摇枯本。\n飞雪密封枝，直到斜阳醒。"
  ],
  [
    "杨柳枝",
    "王质",
    "惯得娇云赶不开。\n去还来。\n淡光无可照楼台。\n且停杯。\n薄雨疏疏时几点，洒浮埃。\n卖花未上担儿抬。\n听他催。"
  ],
  [
    "浣溪沙",
    "王质",
    "何药能医肠九回。\n榴莲不似蜀当归。\n却簪征帽解戎衣。\n泪下猿声巴峡里，眼荒鸥碛楚江涯。\n梦魂只傍故人飞。"
  ],
  [
    "浣溪沙",
    "王质",
    "梦到江南梦却回。\n梦归何处得身归。\n故溪渌净看凫衣。\n下到瞿唐春欲杪，桃花香浪渺无涯。\n三台回望五云飞。"
  ],
  [
    "浣溪沙",
    "王质",
    "征雁年来得几回。\n春风无雁带书归。\n故应春瘦减春衣。\n花柳伤心经岁月，江湖无梦失津涯。\n到家无树不红飞。"
  ],
  [
    "浣溪沙",
    "王质",
    "细雨萧萧变作秋。\n晚风杨柳冷飕飕。\n无言有泪洒西楼。\n眼共云山昏惨惨，心随烟水去悠悠。\n一蓑一笠任孤舟。"
  ],
  [
    "清平乐",
    "王质",
    "江沙带湿。\n莎露和烟泣。\n落日欲低红未入。\n悄悄暮峰凝立。\n疏林秀色荒寒。\n频频驻骑回看。\n应是梧桐影下，秋风蹙碎眉山。"
  ],
  [
    "清平乐",
    "王质",
    "断桥流水。\n香满扶疏里。\n忽见一枝明眼底。\n人在山腰水尾。\n梨花应梦纷纷。\n征鸿叫断行云。\n不见绿毛么凤，一方明月中庭。"
  ],
  [
    "清平乐",
    "王质",
    "从来清瘦。\n更被春。\n瘦得花身无可有。\n莫放隔帘风透。\n一枝相映孤灯。\n灯明不似花明。\n细看横斜影下，如闻溪水泠泠。"
  ],
  [
    "眼儿媚",
    "王质",
    "雨润梨花雪未乾。\n犹自有春寒。\n不如且住，清明寒食，数日之间。\n想君行尽嘉陵水，我已下江南。\n想看万里，时须片纸，各报平安。"
  ],
  [
    "西江月",
    "王质",
    "月斧修成腻玉，风斤琢碎轻冰。\n主人无那寿杯深。\n倩取花来唤醒。\n舞罢绣凤蹙，饮阑画阁香凝。\n试将花蕊数层层。\n犹比长年不尽。"
  ],
  [
    "西江月",
    "王质",
    "轻蜡细凝蜂蜜，薄罗深压鹅黄。\n玉容纵不似何郎。\n也在百花头上。\n试看眉间一点，全如瓶里孤芳。\n明年此日趁行。\n记取今朝胜赏。"
  ],
  [
    "西江月",
    "王质",
    "蹙蹙红中烟润，梢梢翠尾风斜。\n闲轩幽树少啼鸦。\n此处最宜君画。\n望眼不知天阔，归心常恨山遮。\n见君江浦到芦花。\n意在琵琶亭下。"
  ],
  [
    "西江月",
    "王质",
    "璧水桥边此客，金銮坡上何人。\n沙场老马事无成。\n泪湿青莹夹镜。\n袖手烟霏小景，回头石岭空城。\n乾坤遗恨渺难平。\n目断塞鸿孤影。"
  ],
  [
    "滴滴金",
    "王质",
    "阴阴湿雾霜无汁。\n江气逼、树声滴。\n荒林只见夕阳入。\n谁唤晚烟集。\n渔翁犹把钓竿执。\n蓑共笠、时时葺。\n风刚浪猛早收拾。\n天外暮云黑。"
  ],
  [
    "燕归来・喜迁莺",
    "王质",
    "拂拂春风入马啼。\n□驻绿杨堤。\n绿杨堤上乳莺啼。\n声声怨、怨春归。\n而今一似花流水，纵迹任东西。\n利成名逐在何时。\n早赢得、两分飞。"
  ],
  [
    "青门引・青门饮",
    "王质",
    "寻遍江南麓。\n只有斑斑野菊。\n梅花不遇我心悲，一枝得见，便是一年足。\n微香来自横冈竹。\n飞度寒溪曲。\n落路寻人借问，谢他指向深深谷。"
  ],
  [
    "鹧鸪天",
    "王质",
    "空响萧萧似见呼。\n溪昏树暗觉神孤。\n微茫山路才通足，行到山深路亦无。\n寻草浅，拣林疏。\n虽疏无奈野藤粗。\n春衫不管藤碎，可惜教花著地铺。"
  ],
  [
    "鹧鸪天",
    "王质",
    "一只船儿任意飞。\n眼前不管是和非。\n鱼儿得了浑闲事，未得鱼儿未肯归。\n全似懒，又如痴。\n这些快活有谁知。\n华堂只见灯花好，不见波平月上时。"
  ],
  [
    "一斛珠",
    "王质",
    "风流太守。\n未春先试回春手。\n天寒修竹斜阳後。\n翠袖中间，忽有人红袖。\n天香国色浓如酒。\n且教青女休。\n梅花元是群花首。\n细细商量，只怕梅花瘦。"
  ],
  [
    "一斛珠",
    "王质",
    "寒江凝碧。\n是谁翦作梨花出。\n花心犹带江痕湿。\n轻注香腮，却是桃花色。\n飞来飞去何曾密。\n疏疏全似新相识。\n横吹小弄梅花笛。\n看你飘零，不似江南客。"
  ],
  [
    "一斛珠",
    "王质",
    "平塘玉立。\n薄罗飞起层层碧。\n人心不似花心密。\n待要相逢，未必相逢得。\n袜尘不动何曾湿。\n芙蓉桥上曾相识。\n橹声摇去江声急。\n西北高楼，回首浮云隔。"
  ],
  [
    "怨春郎",
    "王质",
    "芦花已老。\n蓼花已老。\n江腹冲风，山头残照。\n暮烟不辨栖鸥。\n识归舟。\n归舟照顾新洲阁。\n惊波恶。\n别拣深湾泊。\n南津北泺，水村总没人家。\n莽平沙。"
  ],
  [
    "虞美人",
    "王质",
    "绿阴夹岸人家住。\n桥上人来去。\n行舟远远唤相应。\n全似孤烟斜日、出阊门。\n浪花拂拂侵沙觜。\n直到垂杨底。\n吴江虽有晚潮回。\n未比合江亭下、水如飞。"
  ],
  [
    "虞美人",
    "王质",
    "翠阴融尽毵毵雪。\n惨淡花明灭。\n嫩沙拂拂涨痕添。\n想见故溪、绿到草堂前。\n夕阳红透樱桃粒。\n掩映深沈碧。\n成都事事似江南。\n只是香衾、两处受春寒。"
  ],
  [
    "临江仙",
    "王质",
    "缥缈青宵云一握，太清群玉光中。\n钧天声里拂香风。\n紫皇低接手，稳步上层空。\n雀扇徐开鸾影转，日高舞动蛟龙。\n双瞻御座立昭容。\n回班趋复道，环佩响丁东。"
  ],
  [
    "临江仙",
    "王质",
    "千顷翠围遮绿净，菱花影落波中。\n看看红锦漾清风。\n此时催入觐，烟浪拍云空。\n伫见觚棱栖宝爵，旌旗全仗飞龙。\n赭黄一点现真容。\n御麻宣未毕，云镜上天东。"
  ],
  [
    "临江仙",
    "王质",
    "曲水流觞修禊事，祓除洗净春愁。\n举尊再拜寿君侯。\n只今虚鼎足，好去作班头。\n自古相门还出相，春旗小驻南州。\n云孙将绍祖风流。\n他时如见忆，江汉一渔舟。"
  ],
  [
    "临江仙",
    "王质",
    "八字山头来较晚，彩云未散南楼。\n夕阳千丈映帘钩。\n君侯如欲老，江水莫教流。\n扇底清歌尘不动，胡床明月清秋。\n天浆为浪玉为舟。\n酒阑君便起。\n归去立班头。"
  ],
  [
    "定风波",
    "王质",
    "曲曲阑干曲曲池。\n万红缭绕锦相围。\n花到黄昏思欲睡。\n休睡。\n眼前都是好相知。\n银烛转添花转好，人在，花深深处更相宜。\n似此好花须爱惜。\n休惜。\n鬓边消得两三枝。"
  ],
  [
    "定风波",
    "王质",
    "问讯山东窦长卿。\n苍苍云外且垂纶。\n流水落花都莫问，等取，榆林沙月静边尘。\n江面不如杯面阔，卷起，五湖烟浪入清尊。\n醉倒投床君且睡，却怕，挑灯看剑忽伤神。"
  ],
  [
    "定风波",
    "王质",
    "白璧黄金爵上卿。\n紫宸殿下拜丝纶。\n才出龙门开虎帐，但看，甲光如水夜如尘。\n古古今今男子事，摇动，芙蓉旗影入金尊。\n到得关河公事了，早去，白云堆里养精神。"
  ],
  [
    "苏幕遮",
    "王质",
    "水风轻，吹不皱。\n上下浮光，两镜光相就。\n云锦摇香吹散酒。\n细听清谈，玉屑津津嗽。\n明月前，斜阳後。\n竹露秋声，拂拂寒生袖。\n掇取湖山聊入手。\n紫阁黄扉，到了终须有。"
  ],
  [
    "苏幕遮",
    "王质",
    "驿尘飞，天意紧。\n香雪芝封，犹带吴泥润。\n昨夜宝奁开玉镜。\n一点西风，便觉寒秋近。\n白苹洲，红蓼径。\n风露凄清，快促黄金镫。\n叠叠重重听好信。\n掷了碧油幢，更掷双堂印。"
  ],
  [
    "南歌子",
    "张孝祥",
    "人物羲皇上，诗名沈谢间。\n漫郎元自谩为官。\n醉眼瞢腾、只拟看湘山。\n小隐今成趣，邻翁独往还。\n野堂梅柳尚春寒。\n且趁华灯、频泛酒船宽。"
  ],
  [
    "霜天晓角",
    "张孝祥",
    "柳丝无力。\n冉冉萦愁碧。\n系我船儿不住，楚江上、晚风急。\n棹歌休怨抑。\n有人离恨极。\n说与归期不远，刚不信、泪偷滴。"
  ],
  [
    "生查子",
    "张孝祥",
    "远山眉黛横，媚柳开青眼。\n楼阁断霞明，帘幕春寒浅。\n杯延玉漏迟，烛怕金刀剪。\n明月忽飞来，花影和帘卷。"
  ],
  [
    "长相思",
    "张孝祥",
    "小楼重。\n下帘栊。\n万点芳心绿间红。\n秋千图画中。\n草茸茸。\n柳松松。\n细卷玻璃水面风。\n春寒依旧浓。"
  ],
  [
    "忆秦娥",
    "张孝祥",
    "元宵节。\n凤楼相对鳌山结。\n鳌山结。\n香尘随步，柳梢微月。\n多情又把珠帘揭。\n游人不放笙歌歇。\n笙歌歇。\n晓烟轻散，帝城宫阕。"
  ],
  [
    "苍梧谣・归字谣",
    "张孝祥",
    "归。\n十万人家儿样啼。\n公归去，何日是来时。"
  ],
  [
    "苍梧谣・归字谣",
    "张孝祥",
    "归。\n猎猎薰风绣旗。\n拦教住，重举送行杯。"
  ],
  [
    "苍梧谣・归字谣",
    "张孝祥",
    "归。\n数得宣麻拜相时。\n秋前後，公衮更莱衣。"
  ],
  [
    "鹧鸪天",
    "张孝祥",
    "可意黄花人不知。\n黄花标格世间稀。\n园葵裛露迎朝日，槛菊迎霜媚夕霏。\n芍药好，是金丝。\n绿藤红刺引蔷薇。\n姚家别有神仙品，似着天香染御衣。"
  ],
  [
    "眼儿媚",
    "张孝祥",
    "晓来江上荻花秋。\n做弄个离愁。\n半竿残日，两行珠泪，一叶扁舟。\n须知此去应难遇，直待醉方休。\n如今眼底，明朝心上，後日眉头。"
  ],
  [
    "虞美人",
    "张孝祥",
    "清宫初入韶华管。\n宫叶秋声满。\n满庭芳草月婵娟。\n想见明朝喜色、动天颜。\n持杯满劝龙头客。\n荣遇时难得。\n词源三峡泻瞿塘。\n便是醉中空去、也无妨。"
  ],
  [
    "菩萨蛮",
    "张孝祥",
    "史君家枕吴波碧。\n朱门铺手摇双戟。\n也到岭边州。\n真成汗漫游。\n归期应不远。\n趁得东江暖。\n翁媪雪垂肩。\n双双平地仙。"
  ],
  [
    "临江仙",
    "张孝祥",
    "罨画楼前初立马，隔帘笑语相亲。\n铅华洗尽见天真。\n衫儿轻罩雾，髻子直梳云。\n翠叶银丝簪末利，樱桃澹住香唇。\n见人不语解留人。\n数杯愁里酒，两眼醉时春。"
  ],
  [
    "浣溪沙",
    "张孝祥",
    "我是临川旧史君。\n而今欲作岭南人。\n重来辽鹤事犹新。\n去路政长仍酷暑，主公交契更情亲。\n横秋阁上晚风匀。"
  ],
  [
    "浣溪沙",
    "张孝祥",
    "康乐亭前种此君。\n重来风月苦留人。\n儿童竹马笑谈新。\n今代孟士仍好客，政成归去眷方新。\n十眉环坐晚妆匀。"
  ],
  [
    "西江月",
    "张孝祥",
    "十里轻红自笑，两山浓翠相呼。\n意行着脚到精庐。\n借我绳床小住。\n解饮不妨文字，无心更狎鸥鱼。\n一声长啸暮烟孤。\n袖手西湖归去。"
  ],
  [
    "忆秦娥",
    "张孝祥",
    "天一角。\n南枝向我情如昨。\n情如昨。\n水寒烟淡，雾轻云薄。\n吹花嚼蕊愁无托。\n年华冉冉惊离索。\n惊离索。\n倩春留住，莫教摇落。"
  ],
  [
    "浣溪沙",
    "张孝祥",
    "湓浦从君已十年。\n京江仍许借归船。\n相逢此地有因缘。\n十万貔貅环武帐，三千珠翠入歌筵。\n功成去作地行仙。"
  ],
  [
    "柳梢青",
    "张孝祥",
    "碧云风月无多。\n莫被名缰利锁。\n白玉为车，黄金作印，不恋休呵。\n争如对酒当歌。\n人是人非恁麽。\n年少甘罗，老成吕望，必竟如何。"
  ],
  [
    "卜算子",
    "张孝祥",
    "万里去担簦，谁识新丰旅。\n好事些儿说与郎，奴是姮娥侣。\n若到广寒宫，但道奴传语。\n待我仙郎折桂枝，拣个高枝与。"
  ],
  [
    "柳梢青",
    "张孝祥",
    "草底蛩吟。\n烟横水际，月澹松阴。\n荷动香浓，竹深凉早，销尽烦襟。\n发稀浑不胜簪。\n更客里、吴霜暗侵。\n富贵功名，本来无意，何况如今。"
  ],
  [
    "瑞鹧鸪",
    "张孝祥",
    "香佩潜分紫绣囊。\n野塘波急折鸳鸯。\n春风灞岸空回首，落日西陵更断肠。\n雪下哦诗怜谢女，花间为令胜潘郎。\n从今千里同明月，再约圜时拜夜香。"
  ],
  [
    "青玉案",
    "张孝祥",
    "相春堂上闻莺语。\n正花柳、芳菲处。\n有底尊前欢且舞。\n满堂宾客，紫泥丹诏，衮衮烟霄路。\n君王天纵资仁武。\n要尺棰、平骄虏。\n思得英雄亲驾驭。\n将军行矣，九重虚宁，谈笑清寰宇。"
  ],
  [
    "拾翠羽",
    "张孝祥",
    "春入园林，花信总诸迟速。\n听鸣禽、稍迁乔木。\n夭桃弄色，海棠芬馥。\n风雨霁，芳径草心频绿。\n禊事才过，相次禁烟追逐。\n想千岁、楚人遗俗。\n青旗沽酒，各家炊熟。\n良夜游，明月胜烧花烛。"
  ],
  [
    "蝶恋花",
    "张孝祥",
    "烂烂明霞红日暮。\n艳艳轻云，皓月光初吐。\n倾国倾城恨无语。\n彩鸾祥凤来还去。\n爱花常为花留住。\n今岁风光，又是前春处。\n醉倒扶归也休诉。\n习池人笑山翁语。"
  ],
  [
    "渔家傲",
    "张孝祥",
    "红白莲房生一处。\n雪肌霞艳难为喻。\n当是神仙来紫府。\n双禀赋。\n人间相见犹相妒。\n清雨轻烟凝态度。\n风标公子来幽鹭。\n欲遣微波传尺素。\n歌曲误。\n醉中自有周郎顾。"
  ],
  [
    "夜游宫",
    "张孝祥",
    "听话危亭句景。\n芳郊迥、草长川永。\n不待崇冈与峻岭。\n倚栏杆，望无穷，心已领。\n万事浮云影。\n最旷阔、鹭闲鸥静。\n好是炎天烟雨醒。\n柳阴浓，芰荷香，风日冷。"
  ],
  [
    "鹧鸪天",
    "张孝祥",
    "桃换肌肤菊换妆。\n只疑春色到重阳。\n偷将天上千年艳，染却人间九日黄。\n新艳冶，旧风光。\n东篱分付武陵香。\n尊前醉眼空相顾，错认陶潜是阮郎。"
  ],
  [
    "鹧鸪天",
    "张孝祥",
    "人物风流册府仙。\n谁教落魄到穷边。\n独班未引甘泉伏，三峡先寻上水船。\n斟楚酒，扣湘弦。\n竹枝歌里意凄然。\n明时合下清猿泪，闲日须题采凤笺。"
  ],
  [
    "菩萨蛮",
    "张孝祥",
    "落霞残照横西阁。\n阁西横照残霞落。\n波浅戏鱼多。\n多鱼戏浅波。\n手携行客酒。\n酒客行携手。\n肠断九歌长。\n长歌九断肠。"
  ],
  [
    "菩萨蛮",
    "张孝祥",
    "渚莲红乱风翻雨。\n雨翻风乱红莲渚。\n深处宿幽禽。\n禽幽宿处深。\n澹妆秋水鉴。\n鉴水秋妆澹。\n明月思情人。\n情人思月明。"
  ],
  [
    "菩萨蛮",
    "张孝祥",
    "晚花残雨风帘卷。\n卷帘风雨残花晚。\n双燕语虚窗。\n窗虚语燕双。\n睡醒风惬意。\n意惬风醒睡。\n谁与话情诗。\n诗情话与谁。"
  ],
  [
    "菩萨蛮",
    "张孝祥",
    "白头人笑花间客。\n客间花笑人头白。\n年去似流川。\n川流似去年。\n老羞何事好。\n好事何羞老。\n红袖舞香风。\n风香舞袖红。"
  ],
  [
    "南歌子",
    "张孝祥",
    "路尽湘江水，人行瘴雾间。\n昏昏西北度严关。\n天外一簪初见、岭南山。\n北雁连书断，秋霜点鬓斑。\n此行休问几时还。\n唯拟桂林佳处、过春残。"
  ],
  [
    "燕归梁",
    "张孝祥",
    "风柳摇丝花缠枝。\n满目韶辉。\n离鸿过尽百劳飞。\n都不似、燕来归。\n旧来王谢堂前地，情分独依依。\n画梁雕拱启朱扉。\n看双舞、羽人衣。"
  ],
  [
    "卜算子",
    "张孝祥",
    "风生杜若洲，日暮垂杨浦。\n行到田田乱叶边，不见凌波女。\n独自倚危栏，欲向荷花语。\n无奈荷花不应人，背立啼红雨。"
  ],
  [
    "点绛唇",
    "张孝祥",
    "秩秩宾筵，玉潭春涨玻璃满。\n旆霞风卷。\n可但长安远。\n夏木成阴，路袅薰风转。\n空留恋。\n细吹银管。\n别意随声缓。"
  ],
  [
    "锦园春",
    "张孝祥",
    "醉痕潮玉。\n爱柔英未吐，露花如簇。\n绝艳矜春，分流芳金谷。\n风梳雨沐。\n偏只欠、夜阑清淑。\n杜老情疏，黄州恨冷，谁怜幽独。"
  ],
  [
    "天仙子",
    "张孝祥",
    "三月灞桥烟共雨。\n拂拂依依飞到处。\n雪逑轻扬弄精神，扑不住。\n留不住。\n常系柔肠千万缕。\n只恐舞风无定据。\n容易著人容易去。\n肯将心绪向才郎，待拟处。\n终须与。\n作个罗帏收拾取。"
  ],
  [
    "鹧鸪天",
    "张孝祥",
    "日日青楼醉梦中。\n不知楼外已春浓。\n杏花未遇疏疏雨，杨柳初摇短短风。\n扶画鹢，跃花骢。\n涌金门外小桥东。\n行行又入笙歌里，人在珠帘第几重。"
  ],
  [
    "风入松",
    "张孝祥",
    "玉妃孤艳照冰霜。\n初试道家妆。\n素衣嫌怕姮娥妒，染成宫样鹅黄。\n宫额娇涂飞燕，缕金愁立秋娘。\n湘罗百濯蹙香囊。\n蜜露缀琼芳。\n蔷薇水蘸檀心紫，郁金薰染浓香。\n萼绿轻移云袜，华清低舞霓裳。"
  ],
  [
    "瑞鹧鸪",
    "郭世模",
    "倾城一笑得留人。\n舞罢娇娥敛黛愁。\n明月宝鞲金洛臂，翠琼花珥碧搔头。\n晴云片雪腰支袅，晚吹微波眼色秋。\n清露亭皋芳草绿，轻绡软挂玉帘钩。"
  ],
  [
    "朝中措",
    "郭世模",
    "青灯听雨夜荒凉。\n归梦苦难长。\n坐想玉奁鸳锦，空馀臂粉衣香。\n枕边共语，窗前执手，帘外啼妆。\n也是平生薄幸，须还几度思量。"
  ],
  [
    "南歌子",
    "郭世模",
    "玉盏浮琼蚁，金奁吐翠虬。\n醉乡归路接温柔。\n暗卜幽期低约、笑藏阄。\n索去眉先锁，将言泪已流。\n小窗移火更迟留。\n自剔灯花油涴、玉搔头。"
  ],
  [
    "浣溪沙",
    "郭世模",
    "几点胭脂印指红。\n一双蛾绿敛眉浓。\n夜寒绡帐烛花融。\n剩炷龙涎熏骨冷，旋调银液镇心忪。\n整鬟羞顾半娇慵。"
  ],
  [
    "木兰花・玉楼春",
    "黄仁荣",
    "监郡风流欢洽。"
  ],
  [
    "失调名",
    "许左之",
    "谁知花有主。\n误入花深处。\n放直下、酒杯乾、便归去。"
  ],
  [
    "失调名",
    "许左之",
    "忆你当初，惜我不去。\n伤我如今，留你不住。"
  ],
  [
    "柳梢青",
    "崔敦礼",
    "惊世文章，门户照人，外家衣钵。\n多谢温存，相期宅相，此恩难说。\n今朝祝寿樽前，共拜舞、诸孙下列。\n但愿从今，一年强似，一年时节。"
  ],
  [
    "西江月",
    "崔敦礼",
    "暖日江南梅柳，春风堂上笙歌。\n满斟醽醁笑声哗。\n再拜千年寿嘏。\n清健非缘服玉，红颜不是苍霞。\n仙姿福禄自无涯。\n要看沧溟绿野。"
  ],
  [
    "鹧鸪天",
    "崔敦礼",
    "本是瑶台月里仙。\n笑麾鸾鹤住人间。\n蟠桃一熟三千岁，剩对春风日月闲。\n缡绶结，彩衣斑。\n孙枝相应傍门阑。\n年年同上长生酒，得见沧溟几度乾。"
  ],
  [
    "鹧鸪天",
    "崔敦礼",
    "王母瑶池景物鲜。\n蟠桃华宝不知年。\n天教把定春风笑，来作人间长寿仙。\n披蕊芨，诵云篇。\n朝朝香火篆炉烟。\n只将清静为真乐，合住春秋岁八千。"
  ],
  [
    "江城子",
    "崔敦礼",
    "吴王台上雨初晴。\n远烟横。\n柳如云。\n门外西风，催踏马啼尘。\n声断阳关人去□，遮落日，向西秦。\n不教容易纵归程。\n语酸辛。\n黯消魂。\n且共一尊，相属莫辞频。\n後夜月明千里隔，君忆我，我思君。"
  ],
  [
    "诉衷情",
    "陈造",
    "今朝人自藕州来。\n花意尚迟迥。\n几时画船同载，云锦照樽罍。\n铃斋外，已全开。\n是谁催，诗仙住处，和气回春，羯鼓如雷。"
  ],
  [
    "蝶恋花",
    "陈造",
    "山立翠屏开几面。\n画舸经行，蒲葺□□岸。\n想过溪门帆影转。\n湖光忽作浮天远。\n诗卷来时春晼晚。\n愁把钓游，佳处寻思遍。\n不许冷官人所贱。\n拘缠自叹冰蚕茧。"
  ],
  [
    "菩萨蛮",
    "陈造",
    "冰花的皪冰蟾下。\n松烟竹雾溪桥夜。\n斜倚小峰峦。\n依依同岁寒。\n生绡明粉墨。\n浅笑犹倾国。\n恰似野桥看。\n飘零只等闲。"
  ],
  [
    "虞美人",
    "陈造",
    "凝香仙伯莺花主。\n雅意怜羁旅。\n略分春色便浓欢。\n街吏何妨日日、报平安。\n诗人一醉龙公妒。\n恰限今朝雨。\n关门独酌强伸眉。\n也胜栖栖腰铺、守风时。"
  ],
  [
    "鹧鸪天",
    "陈造",
    "闲去街头赏大花。\n翠帷珠幰护豪华。\n西真宴罢群仙醉，千尺黄云错紫霞。\n团粉黛，闹箫笳。\n使星躔处住灵槎。\n定知今夜游仙梦，不落西京姚魏家。"
  ],
  [
    "鹧鸪天",
    "陈造",
    "遍赏扬州百种花。\n因循忘却鬓苍华。\n客闲惯刻分题烛，坐久还生醉眼霞。\n催掺鼓，趁鸣笳。\n未应回首问归槎。\n清明寒食风烟地，判到今春不著家。"
  ],
  [
    "鹧鸪天",
    "陈造",
    "醉阅东风百种花。\n醒来长悔误随车。\n须知绿幕黄帘底，别有春藏姚魏家。\n空想像，胜惊嗟。\n梦云从此漫天涯。\n二年得趁花前约，潘鬓缘愁恐更华。"
  ],
  [
    "江神子・江城子",
    "陈造",
    "歌筵当日小蓬瀛。\n晚妆明。\n识芳卿。\n挽袖新词，曾博遏云声。\n又侍仙翁灯夕饮，红雾底，沸箫笙。\n催人刻烛待诗成。\n捧雕觥。\n媚盈盈。\n不道醉魂，入夜已瞢腾。\n墨涴香罗回盼处，和笑道，太狂生。"
  ],
  [
    "鹧鸪天",
    "黄定",
    "间世文章万选钱。\n清时平步八花砖。\n大开紫府瑶池宴，正是橙黄橘绿天。\n金烛里，玉堂前。\n翰林元是武夷仙。\n雍容草罢明堂诏，留取天香馥寿筵。"
  ],
  [
    "鹧鸪天",
    "韩",
    "静乐堂中禅悦身。\n相家庆袭两家春。\n瑶池云气冲霄鹤，兰砌风标瑞世麟。\n华屋邃，宝杯新。\n年年秋与月常明。\n笙箫且奏长生曲，宣劝还看送喜频。"
  ],
  [
    "忆秦娥",
    "韩",
    "香滴滴。\n肌肤冰雪娇无力。\n娇无力。\n秋风凉冷，有谁消得。\n洗妆不奈云鬟侧。\n璧堂珠院空相忆。\n空相忆。\n轻颦浅笑，小梅标格。"
  ],
  [
    "朝中措",
    "韩",
    "熏风两节照稽山。\n三百里湖间。\n镜上谁为贺老，棹船能伴官闲。\n今年寿日，不妨吟啸，还上清班。\n为寄长生新曲，齐眉想见酡颜。"
  ],
  [
    "醉落魄・一斛珠",
    "韩",
    "风高木落。\n壮心万里空回薄。\n振衣待把尘埃濯。\n声里斜阳，孤起戍楼角。\n人生谁会谁为错。\n年来但觉多离索。\n黄花照地浑开却。\n华发如斯，同和醉落魄。"
  ],
  [
    "朝中措",
    "韩",
    "山林锺鼎似无同。\n舒卷有穷通。\n洗出壶中三峡，帝城赢得从容。\n黄流乱注，狂澜既倒，砥柱能东。\n此际诞弥杯酒，宜歌风虎云龙。"
  ],
  [
    "西江月",
    "韩",
    "日日山迷水癖，年年书恼诗痴。\n寻思那里要他知。\n试比古人犹未。\n往往眼甜口苦，常常心是身非。\n如何则甚破他疑。\n只学今人足矣。"
  ],
  [
    "阮郎归",
    "韩",
    "小楼秋霁碧阑干。\n中人初薄寒。\n霜风吹我到湖山。\n平林斜照残。\n空阔里，有无间。\n牵萝翠袖闲。\n篮舆兴尽却愁还。\n断肠歌未阑。"
  ],
  [
    "好事近",
    "韩",
    "湖上有孤山，合把探梅词刻。\n清浅黄昏时候，冷疏枝寒色。\n窗前忽到又如何，一夜足相忆。\n信道收香藏白，报春风消息。"
  ],
  [
    "浣溪沙",
    "韩",
    "买得船儿去下湖。\n这些天气近来无。\n清和风里绿阴初。\n酒不为渠闲放荡，诗应嫌我太粗疏。\n酒徒诗社复何如。"
  ],
  [
    "浣溪沙",
    "韩",
    "江上新凉入酒杯。\n瑞芝堂祝寿筵开。\n五楼百雉更崔嵬。\n劳来流离施菽麦，作成丰稔到田莱。\n便朝天去也徘徊。"
  ],
  [
    "醉桃源・阮郎归",
    "韩",
    "残春风雨绕檐声。\n山空分外鸣。\n闲来落佩倒冠缨。\n尚馀亲旧情。\n人不见，句还成。\n又听求友莺。\n濯缨一曲可流行。\n何须观我生。"
  ],
  [
    "浣溪沙",
    "韩",
    "留得菖蒲酒一杯。\n与公今日寿筵开。\n灵山排闼送青来。\n须信南州高士後，持荷持节照苏台。\n瑞云深处是三台。"
  ],
  [
    "醉桃源・阮郎归",
    "韩",
    "固穷斋里语吾生。\n言之必可行。\n扶疏夏木既啼莺。\n更逢鱼计成。\n多雅尚，少时情。\n沧浪渔父缨。\n高歌宁与俗争鸣。\n朱弦疏越声。"
  ],
  [
    "减字木兰花",
    "韩",
    "从心所欲。\n高蹈祠官惟见独。\n其寿伊何。\n古井章泉水不波。\n腊前梅好。\n玉洁日光香耐老。\n才大三千。\n首首清诗得自编。"
  ],
  [
    "菩萨蛮",
    "韩",
    "归来又喜山中约。\n菊枝桂树真宜酌。\n兴尽只观山。\n秋深方闭关。\n会须追雅步。\n策蹇或肩舆。\n少待必能治。\n膏肓泉石医。"
  ],
  [
    "一翦梅",
    "韩",
    "醉倒城中不过溪。\n溪外无尘，惟掩柴扉。\n水浮桥漾翠烟霏。\n一片闲情，能几人知。\n留饮君家絮帽敧。\n爆竹声中，万事如斯。\n梅催春动已熹微。\n尔既能来，我亦何疑。"
  ],
  [
    "点绛唇",
    "韩",
    "竹隐高深，夏凉日有清风度。\n苎衣绳屦。\n鹤发空相顾。\n翠扑流烟，又向溪翁去。\n青山路。\n要当同住。\n长占无尘处。"
  ],
  [
    "菩萨蛮",
    "韩",
    "秋林只共秋风老。\n秋山却笑秋吟少。\n恰恨有秋香。\n青岩秋夜凉。\n清秋须是酒。\n结客秋知否。\n醉笔写成秋。\n一秋无复愁。"
  ],
  [
    "谒金门",
    "韩",
    "人已醉。\n溪北溪南春意。\n击鼓吹箫花落未。\n杏梅桃共李。\n水底鱼龙惊起。\n推枕月明千里。\n伊吕衰翁徒尔耳。\n我怀犹未是。"
  ],
  [
    "虞美人",
    "韩",
    "晓来一阵催花雨。\n正桃李、横塘处。\n笙歌帘幕燕莺喧。\n春在人间不老、谷城仙。\n潇湘图画迎千骑。\n襦裤欢声起。\n功名风虎庆云龙。\n更看万钉横带、系金狨。"
  ],
  [
    "朝中措",
    "韩",
    "水南何事兴偏浓。\n花草小园中。\n山气静分馀霭，泉声幽转流淙。\n午桥坐上英豪客，今昔为谁容。\n不是倚楼人在，登临无复携筇。"
  ],
  [
    "卜算子",
    "韩",
    "烟雨海棠花，春夜沈沈酌。\n寒食清明数日间，人也须行乐。\n不怕笛声长，只怕风儿恶。\n烛影红酣宝篆香，楼上黄昏角。"
  ],
  [
    "谒金门",
    "韩",
    "闲度日。\n愁里费人辞辟。\n榆火新烟还熟食。\n小墙花槛直。\n锦字玉徽清集。\n何用主人留客。\n相赏暂时谁画得。\n庞公非浪出。"
  ],
  [
    "浣溪沙",
    "韩",
    "锦瑟瑶琴续断弦。\n璧堂初过牡丹天。\n玉钩斜压小珠帘。\n睡鸭炉温吟散後，双鸳屏掩酒醒前。\n一番春事怨啼鹃。"
  ],
  [
    "菩萨蛮",
    "韩",
    "丝丝柳色清愁织。\n山城望断花溪碧。\n回首仲宣楼。\n登临无计愁。\n雨声吹海立。\n流转韶光急。\n九万有鹏程。\n沈香天上亭。"
  ],
  [
    "好事近",
    "韩",
    "梅雨快晴风，苔竹定翻新箨。\n相望得寻幽调，把陈言都略。\n大江东去更飞云，心事共回薄。\n彷佛散庵佳处，一声声猿鹤。"
  ],
  [
    "好事近",
    "韩",
    "黄发享颐期，兄弟此时宜告。\n见说对床夜雨，世间尘都扫。\n青毡堂外瑞峰高，云气拂晴昊。\n老大中原人物，在江湖乡保。"
  ],
  [
    "好事近",
    "韩",
    "三叠古藤阴，自笑无能为役。\n千载和陶新曲，了非仙非释。\n影徒随我月徘徊，风叶露华湿。\n瓮下是成真逸，醉令人思毕。"
  ],
  [
    "朝中措",
    "韩",
    "霓裳霞佩淡丰容。\n云冷露华浓。\n唤起石丁归去，冥冥仙仗崆峒。\n人间秋老花饶笑，清映小帘栊。\n记取五城深处，凤箫吹下天风。"
  ],
  [
    "鹧鸪天",
    "韩",
    "看了香梅看瑞香。\n月桥花槛更云窗。\n不知是有春多少，玉水灵山醉几场。\n闲蝶梦，褪蜂黄。\n尽温柔处尽端相。\n珠帘十里扬州路，赢得潘郎两鬓霜。"
  ],
  [
    "菩萨蛮",
    "韩",
    "今年是处梅花早。\n分明开到章泉好。\n兄弟寿杯同。\n暗香明月风。\n风流文物旧。\n春意枝枝透。\n儿侄定飞轩。\n衣冠与世传。"
  ],
  [
    "菩萨蛮",
    "韩",
    "聚星亭下书堂水。\n冬来欲问梅花使。\n圭撮是何官。\n人间有底难。\n章泉词和去。\n交道元如故。\n转眼岁将穷。\n溪头鹤发翁。"
  ],
  [
    "朝中措",
    "韩",
    "年年羞插菊花游。\n华发不禁秋。\n此日遨头寻胜，消除万斛清愁。\n湿云凉雨南台上，歌动玉溪流。\n俯仰人间今古，多情破帽飕飕。"
  ],
  [
    "点绛唇",
    "韩",
    "银笔金花，断肠有句闲挥扫。\n又还落了。\n梅片阳春小。\n古往今来，风味须才调。\n山林少。\n这些襟抱。\n输与江东老。"
  ],
  [
    "菩萨蛮",
    "韩",
    "的皪南枝横县宇。\n空山无此新花吐。\n手种几多梅。\n迎霜今已开。\n簪屏聊隐几。\n诗与君应喜。\n更报晏斋翁。\n相将索笑同。"
  ],
  [
    "鹧鸪天",
    "韩",
    "莫笑闲身老态多。\n避人避世欲如何。\n分明画出山阴道。\n太息吟成宁戚歌。\n穿木石，泛烟波。\n从前魑魅喜人过。\n灵山西畔高溪上，一棹归来舞短蓑。"
  ],
  [
    "浣溪沙",
    "韩",
    "系得船儿柳岸头。\n夹江灯火雨飕飕。\n寻诗家醉更绸缪。\n待腊未教寒事少，小春搀取暗香浮。\n夜长飞梦失清愁。"
  ],
  [
    "浣溪沙",
    "韩",
    "爱日回春一线长。\n氛氲谁忆御炉香。\n孤城岁晚卧沧江。\n花底千官迎淑气，湖阴十里写晴光。\n剩拼华发醉为乡。"
  ],
  [
    "浣溪沙",
    "韩",
    "春入疏弦调外声。\n雪云初霁带湖清。\n屏温香软绮窗深。\n山倚虚窗情淡淡，水流清浅韵泠泠。\n断魂醒处梦难凭。"
  ],
  [
    "谒金门",
    "韩",
    "云外月。\n画出一痕清绝。\n梅已飘零桃未发。\n带湖烟水阔。\n汀渚尚留微雪。\n不恨酒融歌歇。\n老我多情胶漫结。\n半醒空自说。"
  ],
  [
    "临江仙",
    "韩",
    "满眼春生梅柳意，山居清听风泉。\n又因初度说今年。\n华颠相望处，新曲忽来前。\n自笑一周闲甲子，何为佞佛贪仙。\n如翁辈行敢随肩。\n徒知言语妙，欢喜向谁传。"
  ],
  [
    "谒金门",
    "韩",
    "不怕醉。\n记取吟边滋味。\n幽草绿阴花絮里。\n莺啼双燕起。\n老去是何乡里。\n漠漠吴头楚尾。\n一曲荒山清照水。\n渠杯酒旨。"
  ],
  [
    "霜天晓角",
    "韩",
    "雨收云薄。\n有底情怀恶。\n一段春风花事，吟得就、又忘却。\n海棠红未落。\n细细流霞酌。\n选甚蝇营狗苟，皆现定、有何错。"
  ],
  [
    "临江仙",
    "韩",
    "寒食清明春事好，公家霁月光风。\n年时犹记雨声中。\n州侯陈乐舞，法从酒杯同。\n坐上王杨虽自散，酴醾依旧香浓。\n待将诗易寿无穷。\n鸢飞鱼跃矣，风虎更云龙。"
  ],
  [
    "鹧鸪天",
    "韩",
    "莫道庞公不入州。\n为谁歌酒也迟留。\n襟期别乘真难事，领略同游岂易谋。\n他扰扰，自悠悠。\n香浮茉莉笑花头。\n一帘云影催诗雨，唤起佳人无限愁。"
  ],
  [
    "鹊桥仙",
    "韩",
    "诗非漫与，酒非无算，都是悲秋兴在。\n与君觞咏欲如何，画不就、新凉境界。\n微云抹月，斜河回斗，隐隐奇奇怪怪。\n刚风九万舞瑶林，甚些少、人间利害。"
  ],
  [
    "浣溪沙",
    "韩",
    "闲里相看两鬓秋。\n酒能沾醉雨能幽。\n吾庐何幸得翁留。\n世路尽教终易与，山林佳话恐难酬。\n人来人去亦知不。"
  ],
  [
    "浣溪沙",
    "韩",
    "分付心情作上元。\n不知投老在林泉。\n谁将村酒劝觥船。\n月影静摇风柳外，霜华寒浸雪梅边。\n醉敧乌帽忽醒然。"
  ],
  [
    "浣溪沙",
    "韩",
    "老觉空生易得年。\n闲居那复问旌旃。\n一丘春静自回旋。\n翁善於人知美矣，我行於世转乖然。\n清词俾寿喜言传。"
  ],
  [
    "鹊桥仙",
    "韩",
    "红梅已谢，杏花开也，一片海棠犹未。\n春风吹我带湖烟，甚恰限、新晴天气。\n黄昏楼上，烛花影里，拼得那回滋味。\n暗尘弦索拂纤纤，梦留取、巫山十二。"
  ],
  [
    "生查子",
    "韩",
    "晴色入青山，更见飞花晚。\n不是不登临，自是心情懒。\n试襞小红笺，与写天涯怨。\n杜宇一声春，楼下沧波远。"
  ],
  [
    "一翦梅",
    "韩",
    "缥渺神仙云雾窗。\n说与苏州，未断人肠。\n带湖烟月堕苍茫。\n唤醒嫦娥，春笋纤长。\n马上琵琶半额妆。\n拨尽相思，十二巫阳。\n疏□清梦入潇湘。\n佩玉鸣鸾，吹下天香。"
  ],
  [
    "眼儿媚",
    "韩",
    "西溪回合小青苍。\n梅雨弄残阳。\n意行陇亩，景分庭院，乳燕春长。\n酒深不用人歌啸，锄圃试商量。\n细晞菜甲，旋寻蔬笋，一梦黄粱。"
  ],
  [
    "鹧鸪天",
    "韩",
    "云到春飞若素期。\n柳条吹送落梅枝。\n冰壶表里谁能赋，玉鉴圆明且屈卮。\n村舍北，郡楼西。\n治中风调只心知。\n不堪野老关门醉，想见山翁倒载时。"
  ],
  [
    "桃源忆故人",
    "韩",
    "杏花雨里东风峭。\n不比寻常开了。\n枝上飞来多少。\n人与春将老。\n山城灯火笙箫杳。\n梦到十洲三岛。\n睡觉绮窗清晓。\n绿遍池塘草。"
  ],
  [
    "浣溪沙",
    "韩",
    "荆楚谁言镜听词。\n烛花影动画檐低。\n烧灯天气醉为期。\n雨湿杏腮疑淡淡，风迷柳眼半僛僛。\n小山西路板桥西。"
  ],
  [
    "菩萨蛮",
    "韩",
    "春来晴雨常相半。\n水光风力花撩乱。\n山北与山南。\n行歌或再三。\n诵君诗过日。\n才大真盘屈。\n寿我敢言酬。\n相望亦饮不。"
  ],
  [
    "浣溪沙",
    "韩",
    "百花丛里试新妆。\n不许巫山枉断肠。\n牡丹风扬曲声长。\n寒食清明闲节序，绮窗朱户少年场。\n燕泥香润落空梁。"
  ],
  [
    "虞美人",
    "韩",
    "西湖十里孤山路。\n犹记荷花处。\n翠茎红蕊最关情。\n不是薰风、吹得晚来晴。\n而今老去丹青底。\n醉腻娇相倚。\n棹歌声缓采香归。\n如梦如酲、新月照涟漪。"
  ],
  [
    "虞美人",
    "韩",
    "送君报最登朝路。\n初整曹装处。\n又因杯酒见馀情。\n凉雨灵山阁上、月初晴。\n醺然领客襟怀底。\n消得阑干倚。\n风流别乘我依归。\n清誉冰溪棠荫、绿漪漪。"
  ],
  [
    "朝中措",
    "韩",
    "一番风月已平分。\n留得玉溪云。\n蔼蔼宾僚如故，东楼北海清尊。\n荷香凉透，柳阴深锁，翠袂珠裙。\n□到九重城里，才华好觐吾君。"
  ],
  [
    "浣溪沙",
    "韩",
    "宋玉悲秋合反骚。\n陶潜把菊任持醪。\n山遥遥外水萧萧。\n梦不到时诗自在，兴难忘处恨全消。\n香沈沈里蕊飘飘。"
  ],
  [
    "朝中措",
    "韩",
    "君之竹隐是章泉。\n只要世家传。\n莫道闲诗浪句，风花雪月云烟。\n一杯我醉，百年人事，乾转坤旋。\n直与唤回兴替，羲皇留下遗编。"
  ],
  [
    "浣溪沙",
    "韩",
    "一抹青山拍岸溪。\n麦云将过笋初齐。\n不知何处水流西。\n小阁路头吾欲醉，短蓬船尾客同携。\n酒边华发更题诗。"
  ],
  [
    "浣溪沙",
    "韩",
    "水绕孤村客路赊。\n一楼风雨角巾斜。\n举觞无复问煎茶。\n夜静曲声初喷竹，酒深烛影细吹花。\n明朝飞鹭起圆沙。"
  ],
  [
    "浣溪沙",
    "韩",
    "忆把兰桡系柳堤。\n斜风细雨一蓑衣。\n夕阳回照断霞飞。\n洛浦佩寒如隔日，高唐梦到又何时。\n背人挑□独心知。"
  ],
  [
    "菩萨蛮",
    "韩",
    "人间多少闲风度。\n薄情失记相逢处。\n绿鬓画鸦儿。\n旧巢双燕栖。\n舞衫回素玉。\n檀板声何蹙。\n一抹晚霞飞。\n泪痕无脸啼。"
  ],
  [
    "浣溪沙",
    "韩",
    "彩笔新题字字香。\n雁来时候燕空梁。\n芙蓉无处著秋光。\n人远山长言外意，曲传书恨醉时妆。\n倩谁闲寄水云乡。"
  ],
  [
    "菩萨蛮",
    "韩",
    "晚云烘日枝南北。\n一杯未尽梅花曲。\n城郭小春回。\n暗香开未开。\n留连吾欲醉。\n醉眼红尘外。\n多少老心情。\n景清人亦清。"
  ],
  [
    "少年游",
    "韩",
    "闲寻杯酒，清翻曲语，相与送残冬。\n天地推移，古今兴替，斯道岂雷同。\n明窗玉蜡梅枝好，人情淡、物华浓。\n个样风光，别般滋味，无梦听飞鸿。"
  ],
  [
    "蝶恋花",
    "韩",
    "未就丹砂须九转。\n谁把新词，歌绕梁尘遍。\n拍拍韶华春意满。\n揆予初度文何健。\n恰是山花汀草远。\n独乐园林，不梦笙歌殿。\n灵气仙才非小见。\n霞杯漫道蟠桃献。"
  ],
  [
    "蝶恋花",
    "韩",
    "千叶香梅春在手。\n日薄帘栊，花影遮前後。\n小立徐行还易久。\n微吟莫厌伤多久。\n拾翠流红弦管透。\n望断青青，休问行人柳。\n往事如云如梦否。\n连天芳草惊依旧。"
  ],
  [
    "点绛唇",
    "韩",
    "南陌柔桑，粉墙低见谁家女。\n燕飞莺语。\n依约提篮去。\n老觉多情，梦也无分付。\n君知否。\n楚襄何处。\n一段阳台雨。"
  ],
  [
    "浣溪沙",
    "韩",
    "滴滴琼英发翠绡。\n江梅标韵木香娇。\n乍凉时候漏声遥。\n欲绾鬓丝妆未了，半回身分曲初招。\n霓裳依约梦魂飘。"
  ],
  [
    "浣溪沙",
    "韩",
    "雨阁云流小院秋。\n半醺凉意不关愁。\n一番相见一番休。\n淡伫乍持杯未浅，懒歌浑罢笑初收。\n主宾无处著绸缪。"
  ],
  [
    "摊破浣溪沙・山花子",
    "韩",
    "生与真妃姓氏同。\n家随西子苎萝东。\n谁道玉肌寒起粟，酒能红。\n火齐烧空来上苑，冰浆凝露在西宫。\n不似荔枝生处远，恨薰风。"
  ],
  [
    "瑞鹧鸪",
    "李廷忠",
    "洛浦风光烂漫时。\n千金开宴醉为期。\n花方著雨犹含笑，蝶不禁寒总是痴。\n香腮擎吐浓华艳，不随桃李竞春菲。\n东君自有回天力，看把花枝带月归。"
  ],
  [
    "生查子",
    "李廷忠",
    "玉女翠帷熏，香粉开妆面。\n不是占春迟，羞被群花见。\n纤手折柔条，绛雪飞千片。\n流入紫金卮，未许停歌扇。"
  ],
  [
    "一落索",
    "方千里",
    "心抵江莲长苦。\n凌波人去。\n厌厌消瘦不胜衣，恨清泪、多於雨。\n旧曲慵歌琼树。\n谁传香素。\n碧溪流水过楼前，问红叶、来何处。"
  ],
  [
    "垂丝钓",
    "方千里",
    "锦鳞绣羽。\n难传愁态颦妩。\n岸草际天，云影垂絮。\n人何许。\n谩并栏倚柱。\n烟光暮。\n怅榆钱满路。\n送春酒。\n欢期幽会希遇。\n彩箫凤侣。\n回首分携处。\n双脸吹愁雨。\n无限语。\n再见时记否。"
  ],
  [
    "隔浦莲・隔浦莲近拍",
    "方千里",
    "垂杨烟湿嫩葆。\n别屿环清窈。\n绀影浮新涨，夷犹终日鱼鸟，花妥庭下草。\n鸣蝉闹。\n暗绿藏台沼。\n野轩小。\n眠断梦，闲书风叶颠倒。\n诗怀酒思，悔费十年昏晓。\n投老红尘倦再到。\n愁觉。\n悠然心寄天表。"
  ],
  [
    "苏幕遮",
    "方千里",
    "扇留风，冰却暑。\n夏木阴阴，相对黄鹂语。\n薄晚轻阴还阁雨。\n远岸烟深，仿佛菱歌举。\n燕归来，花落去。\n几度逢迎，几度伤羁旅。\n油壁西陵人识否。\n好约追凉，小舣蒹葭浦。"
  ],
  [
    "浣溪沙",
    "方千里",
    "菱藕花开来路香。\n满船丝竹载西凉。\n波摇发彩粉生光。\n翡翠双飞寻密浦，鸳鸯浓睡倚回塘。\n闲情须与酒商量。"
  ],
  [
    "浣溪沙",
    "方千里",
    "密约深期卒未成。\n藏钩春酒坐频倾。\n向人娇艳夜亭亭。\n相顾无言情易觉，归来单枕梦犹惊。\n眼梢怨泪几时晴。"
  ],
  [
    "浣溪沙",
    "方千里",
    "面面虚堂水照空。\n天然一朵玉芙蓉。\n千娇百媚语惺。\n未散娇云轻鬓，欲融轻雪乍凝胸。\n石榴裙衩为谁红。"
  ],
  [
    "浣溪沙",
    "方千里",
    "刻样衣裳巧刻绘。\n彩枝环绕万年藤。\n生香吹透蚕冰。\n嫩水带山娇不断，湿云堆岭腻无声。\n香肩婀娜许谁凭。"
  ],
  [
    "点绛唇",
    "方千里",
    "闲荡兰舟，翠娥仙袂风中举。\n鸳鸯深浦。\n绿暗曾来路。\n留恋荷香，薄晚慵归去。\n还相顾。\n练波澄素。\n月上潮生处。"
  ],
  [
    "诉衷情",
    "方千里",
    "远山重叠乱山盘。\n江上晚风酸。\n秋容更兼残日，枫叶照人丹。\n书未到，梦犹闲。\n鬓先斑。\n凭高无语，征雁知愁，声断云间。"
  ],
  [
    "木兰花・玉楼春",
    "方千里",
    "溶溶水映娟娟秀。\n浅约宫妆笼翠袖。\n舞馀杨柳乍萦风，睡起海棠犹带酒。\n憔悴萧郎缘底瘦。\n那日花前相见後。\n西窗疑是故人来，费得罗笺诗几首。"
  ],
  [
    "解蹀躞",
    "方千里",
    "院宇无人晴昼，静看帘波舞。\n自怜春晚，漂流尚羁旅。\n那况泪湿征衣，恨添客鬓，终日子规声苦。\n动离绪。\n谩徘徊愁步。\n何时再相遇。\n旧欢如昨，匆匆楚台雨。\n别後南北天涯，梦魂犹记关山，屡随书去。"
  ],
  [
    "少年游",
    "方千里",
    "人如秾李，香蒙翠缕，芳酒嫩於橙。\n宝烛烘香，珠帘闲夜，银字理鸾笙。\n归时醉面春风醒，花雾隔疏更。\n低辗雕轮，轻栊骄马，相伴月中行。"
  ],
  [
    "醉桃源・阮郎归",
    "方千里",
    "良宵相对一灯青。\n相思写砑绫。\n去时情泪滴红冰。\n西风吹涕零。\n愁宛转，意飞腾。\n晴窗穿纸蝇。\n梦知关塞不堪行。\n忆君犹问程。"
  ],
  [
    "醉桃源・阮郎归",
    "方千里",
    "鸳鸯浓睡碧溪沙。\n荷花深处家。\n快风收电掣金蛇。\n凉波流素华。\n吴国艳，楚宫娃。\n红潮连翠霞。\n坐来忽忽烛光斜。\n城头闻乱鸦。"
  ],
  [
    "点绛唇",
    "方千里",
    "绿叶阴阴，满城风雨催梅润。\n画楼人近。\n朝雾来芳信。\n从解雕鞍，休数花吹阵。\n无多闷。\n燕催莺趁。\n付与春归恨。"
  ],
  [
    "夜游宫",
    "方千里",
    "一带垂杨蘸水。\n映芳草、萋萋千里。\n跋马回堤少年子。\n拥青娥，向红楼，南酒市。\n拼饮莺花底。\n恣欢笑、粉融香坠。\n不趁临分醉中起。\n但依稀，写柔情，留蜀纸。"
  ],
  [
    "夜游宫",
    "方千里",
    "城上昏烟四敛。\n画楼外、陡听更点。\n千里相思梦中见。\n恨年华，逐东流，随急箭。\n帘影参差转。\n夜初过、水沈烟乱。\n剩枕馀衾故人远。\n忆闲窗，云鬓，低粉面。"
  ],
  [
    "诉衷情",
    "方千里",
    "一钩新月淡於霜。\n杨柳渐分行。\n征尘厌堆襟袂，鸡唱促晨装。\n淮水阔，楚山长。\n暗悲伤。\n重阳天气，杯酒黄花，还寄他乡。"
  ],
  [
    "伤情怨・清商怨",
    "方千里",
    "闲愁眉上翠小。\n尽春衫宽了。\n舞槛孤鸾，严妆羞独照。\n王孙音信尚渺。\n度寒食、禁烟须到。\n趁赏芳菲，今年春事早。"
  ],
  [
    "丑奴儿・采桑子",
    "方千里",
    "凌波台畔花如剪，几点吴霜。\n烟淡云黄。\n东阁何人见晚妆。\n江南春近书千里，谁寄清香。\n别墅横塘。\n鼓角声中又夕阳。"
  ],
  [
    "虞美人",
    "方千里",
    "花台响彻歌声暖。\n白日林中短。\n春心摇荡客魂消。\n搓粉揉香排比、一团娇。\n重来犹自寻芳径。\n吹鬓东风影。\n步金莲处绿苔封。\n不见彩云双袖、舞惊鸿。"
  ],
  [
    "虞美人",
    "方千里",
    "高楼远阁花飞遍。\n急雨捎池面。\nけけ杨柳不知门。\n多少乱莺啼处、暮烟昏。\n银钩小字题芳絮。\n宛转回文语。\n可怜单枕梦行云。\n肠断江南千里、未归人。"
  ],
  [
    "蝶恋花",
    "方千里",
    "漏泄东君消息後。\n短叶长条，著意遮轩牖。\n嫩比鹅黄初熟酒。\n染匀巧费春风手。\n万缕筛金新月透。\n入夜柔情，还胜朝来秀。\n彩笔雕章知几首。\n可人标韵无新旧。"
  ],
  [
    "蝶恋花",
    "方千里",
    "一搦腰肢初见後。\n恰似娉婷，十五藏朱牖。\n春色恼人浓抵酒。\n风前脉脉如招手。\n黛染修眉蛾绿透。\n态婉仪闲，自是闺房秀。\n堪惜年华同转首。\n女郎台畔春依旧。"
  ],
  [
    "蝶恋花",
    "方千里",
    "碎玉飞花寒食後。\n薄影行风，终日穿疏牖。\n有客思归还把酒。\n闲吹倦絮轻黏手。\n雪满愁城寒欲透。\n飘尽残英，翠幄成秾秀。\n张绪风流今白首。\n少年襟度难如旧。"
  ],
  [
    "蝶恋花",
    "方千里",
    "翠浪蓝光新雨後。\n整整斜斜，高下笼窗牖。\n万斛深倾重碧酒。\n量愁知落何人手。\n栊雾梳烟晴色透。\n照影回风，一段嫣然秀。\n白下门东空引首。\n藏鸦枝叶长怀旧。"
  ],
  [
    "菩萨蛮",
    "方千里",
    "黄鸡晓唱玲珑曲。\n人生两鬓无重绿。\n官柳系行舟。\n相思独倚楼。\n来时花未发。\n去後纷如雪。\n春色不堪看。\n萧萧风雨寒。"
  ],
  [
    "品令",
    "方千里",
    "露晞烟静。\n寂寥转、梧桐寒影。\n天际历历征鸿近。\n被风吹散，声断无行阵。\n秋思客怀多少恨。\n谩厌厌谁问。\n晕残兰灺香消印。\n梦魂长定。\n愁伴更筹尽。"
  ],
  [
    "玉楼春",
    "方千里",
    "华堂银烛堆红泪。\n解说离人多少意。\n恨从别後恨无穷，愁到浓时惟一味。\n江南渭北三千里。\n憔悴相思何日已。\n马蹄清晓草黏天，庭院黄昏花满地。"
  ],
  [
    "鹊桥仙",
    "吴泳",
    "二童一马，素琴独鹤，长与仙翁为伴。\n自从分付益州来，便蔚有、隆中人望。\n边烽白羽，军符赤籍，弄得不成模样。\n愿公福德厚如山，为扶起、坤陲一半。"
  ],
  [
    "清平乐",
    "吴泳",
    "梅霖未歇。\n直透菖华节。\n荔子才丹栀子白。\n抬贴诞弥嘉月。\n峨冠蝉尾けけ。\n整衣鹤骨彯彯。\n闻道彩云深处，新添弄玉吹箫。"
  ],
  [
    "渔家傲",
    "吴泳",
    "翠隐红藏春尚薄。\n百花头上梅先觉。\n清晓寒城闻画角。\n云一握。\n鸦翻诏墨天边落。\n碧眼棱棱言谔谔。\n谏书犹自留黄阁。\n世事翻腾谁认错。\n休话著。\n绿尊且举鸬鹚杓。"
  ],
  [
    "青玉案",
    "吴泳",
    "杏花时候匆匆别。\n又欲迫、黄花节。\n过了三年经八月。\n骊驹声里，青鸿头畔，几见刀头折。\n诸生立尽门前雪。\n半偈重翻为渠说。\n且莫从头烹瓠叶。\n已呼童稚，多藏酒秫，共醉陶彭泽。"
  ],
  [
    "谒金门",
    "吴泳",
    "将进酒。\n吹起黄钟清调。\n手按玉笙寒尚峭。\n陇梅春已透。\n蓝染溪光绿皱。\n花簇马蹄红斗。\n尽使宛陵人说道。\n状元今岁又。"
  ],
  [
    "谒金门",
    "吴泳",
    "金榜揭。\n都是鹿鸣仙客。\n手按玉笙寒尚怯。\n倚梅歌一阕。\n柳拂御街明月。\n莺扑上林残雪。\n前岁杏花元一色。\n马蹄归路滑。"
  ],
  [
    "柳梢青",
    "吴泳",
    "元九不回，胡三不问，花说与谁。\n赖得东皇，调停春住，句管花飞。\n庭前密打红围。\n想孙子、兵来出奇。\n似恁丰神，谁人刚道，色比明妃。"
  ],
  [
    "千秋岁",
    "吴泳",
    "松舟桂楫。\n苕霅溪头别。\n秋後雨，春前雪。\n书凭湖雁寄，手把江蓠折。\n人未老，相看元似来时节。\n芳草鸣鶗鴂。\n野菜飞黄蝶。\n时易去，愁难说。\n析波浮玉醴，换火翻银叶。\n拚醉也，马蹄归踏梨花月。"
  ],
  [
    "卜算子",
    "吴泳",
    "漠漠雨其，湛湛江之永。\n冻压溪桥并见花，安得杯中影。\n明水未登彝，饰玉先浮鼎。\n寄语清居山上翁，驿使催归近。"
  ],
  [
    "渔家傲",
    "黄裳",
    "风入金波凝不住。\n玉楼间倚谁飞举。\n霜艳雪光来竞素。\n分辨处。\n独垂馀意窥庭户。\n强薄罗衣催玉步。\n美人为我当尊舞。\n醉到春来能几度。\n愁今古。\n月华不去年华去。"
  ],
  [
    "渔家傲",
    "黄裳",
    "方令庚生初皎皎。\n珠帘钩上华堂晓。\n十二栏干多窈窕。\n妆欲妙。\n玉篦偷学娥眉小。\n扰扰时人随兔走。\n十分皆望菱花照。\n瑞荚莫嫌生得少。\n圆未了。\n已圆却恐佳期窵。"
  ],
  [
    "渔家傲",
    "黄裳",
    "已送清歌归去後。\n东南楼上人声悄。\n冷落尤临弦上调。\n欢意少。\n空将万感收残照。\n窗外剑光初出鞘。\n斜窥梦断人年少。\n未到盖棺心未了。\n尘虑扰。\n双眸竟入扶桑晓。"
  ],
  [
    "蝶恋花",
    "黄裳",
    "每到花开春已暮。\n况是人生，难得长欢聚。\n一日一游能几度。\n看看背我堂堂去。\n蝶乱蜂忙红粉妒。\n醉眼吟情，且与花为主。\n雪怨云愁无问处。\n芳心待向谁分付。"
  ],
  [
    "蝶恋花",
    "黄裳",
    "兴到浓时春不住。\n昨夜雕栏，放了花无数。\n谈笑急邀吟醉侣。\n青娥也合随轩去。\n媚恐情生娇恐妒。\n今日开尊，多幸无风雨。\n休唱宴琼林一句。\n来年花共人何处。"
  ],
  [
    "蝶恋花",
    "黄裳",
    "南北两山骄欲斗。\n中有涟漪，莫道壶山小。\n落落情怀临漂渺。\n驾言来处铃斋悄。\n行到桃溪花解笑。\n人面相逢，竞好窥寒照。\n醉步斜西日少。\n欢声犹唱多情调。"
  ],
  [
    "蝶恋花",
    "黄裳",
    "高下亭台山水境。\n两畔清辉，中有垂杨径。\n鹭点前汀供雪景。\n花乘流水传春信。\n不醉无归先说定。\n醉待言归，又被风吹醒。\n月下壶天游未尽。\n广寒宫是波中影。"
  ],
  [
    "蝶恋花",
    "黄裳",
    "杳杳晴虚寒漫漫。\n放下尘劳，相共游银汉。\n便入醉乡休浩叹。\n神仙只在云门馆。\n饮兴偏宜流水畔。\n时有红蕖，落在黄金盏。\n鹭未忘机移别岸。\n画船更上前汀看。"
  ],
  [
    "蝶恋花",
    "黄裳",
    "水鉴中看尤未老。\n乘兴拿舟，更向湘江过。\n俯仰太虚都一个。\n九春风思谁吟到。\n闲上钓台云外坐。\n待得金鳞，始放芳尊倒。\n醉後言归犹更早。\n素纤有数君须道。"
  ],
  [
    "减字木兰花",
    "黄裳",
    "红旗高举。\n飞出深深杨柳渚。\n鼓击春雷。\n直破烟波远远回。\n欢声震地。\n惊退万人争战气。\n金碧楼西。\n衔得锦标第一归。"
  ],
  [
    "蝶恋花",
    "黄裳",
    "忽破黄昏还太素。\n寒浸楼台，缥缈非烟雾。\n江上分明星汉路。\n金银闪闪神仙府。\n影卧清光随我舞。\n邂逅三人，只愿长相聚。\n今月亭亭曾照古。\n古人问月今何处。"
  ],
  [
    "蝶恋花",
    "黄裳",
    "满到十分人望尽。\n仙桂无根，到处留光景。\n听我尊前欢未竟。\n金卮已弄寒蟾影。\n银色界中风色定。\n散了浮云，宝匣初开镜。\n归去不须红烛影。\n天边自与人相趁。"
  ],
  [
    "蝶恋花",
    "黄裳",
    "古往今来忙里过。\n今古清光，静照人行道。\n难似素娥长见好。\n见频只是催人老。\n欲驻征轮无计那。\n世上多情，却被无情恼。\n夜夜乌飞谁识破。\n满头空恨霜华早。"
  ],
  [
    "蝶恋花",
    "黄裳",
    "俄落盏中如有恋。\n盏未乾时，还见霜娥现。\n说向翠鬟斟莫浅。\n殷勤此意应相劝。\n光景尤宜年少面。\n千里同看，不与人同怨。\n席上笑歌身更健。\n良时只愿长相见。"
  ],
  [
    "蝶恋花",
    "黄裳",
    "千二百回圆未半。\n人世悲欢，此景长相伴。\n行到身边琼步款。\n金船载酒银河畔。\n谁为别来音信断。\n那更蟾光，一点窥孤馆。\n静送忘言愁一段。\n会须莫放笙歌散。"
  ],
  [
    "蝶恋花",
    "黄裳",
    "人逐金乌忙到夜。\n不见金乌，方见人闲暇。\n天汉似来尊畔泻。\n须知闲暇欢无价。\n银色满身谁可画。\n两腋风生，爽气马。\n待入蟾宫偷造化。\n娥已许仙方借。"
  ],
  [
    "蝶恋花",
    "黄裳",
    "万籁无声天地静。\n清抱朱弦，不愧丹霄镜。\n照到林梢风有信。\n抬头疑是梅花领。\n万感只应闲对景。\n独倚危栏，扰扰人初定。\n吟不尽中愁不尽。\n溪山千古沈沈影。"
  ],
  [
    "蝶恋花",
    "黄裳",
    "谁悟月中真火冷。\n能引尘缘，遂出轮迥境。\n争奈多情都未醒。\n九回肠断花间影。\n万古兴亡闲事定。\n物是人非，杳杳无音信。\n问月可知谁可问。\n不如且醉尊前景。"
  ],
  [
    "蝶恋花",
    "黄裳",
    "忽送林光禽有语。\n飞如遥空，失素归洲鹭。\n照处无私清望富。\n馀辉不惜人人与。\n玉绳欲到中天路。\n且待飞觞，缓缓移琼步。\n花下影圆良夜午。\n东南楼上还相顾。"
  ],
  [
    "蝶恋花",
    "黄裳",
    "一望瑶华初委地。\n更约幽人，共赏岩边翠。\n拭把方诸聊与试。\n无情争得无中泪。\n飞瀑恐从星汉至。\n渐向宾筵，但觉寒如水。\n自爱一轮方得意。\n轻随箕毕还成累。"
  ],
  [
    "虞美人",
    "张景修",
    "春风曾见桃花面。\n重见胜初见。\n两枝独占小春开。\n应怪刘郎迷路、又重来。\n旁人应笑髯公老。\n独爱花枝好。\n世间好景不长圆。\n莫放笙歌归院、且尊前。"
  ],
  [
    "青玉案",
    "黄大临",
    "行人欲上来时路。\n破晓雾、轻寒去。\n隔叶子规声暗度。\n十分酒满，舞裀歌袖，沾夜无寻处。\n故人近送旌旗暮。\n但听阳关第三句。\n欲断离肠馀几许。\n满天星月，看人憔悴，烛泪垂如雨。"
  ],
  [
    "青玉案",
    "黄大临",
    "千锋百嶂宜州路。\n天黯淡、知人去。\n晓别吾家黄叔度。\n弟兄华发，远山修水，异日同归处。\n樽罍饮散长亭暮。\n别语缠绵不成句。\n已断离肠能几许。\n水村山馆，夜阑无寐，听尽空阶雨。"
  ],
  [
    "七娘子",
    "黄大临",
    "画堂银烛明如昼。\n见林宗、巾垫羞蓬首。\n针指花枝，线赊罗袖。\n须臾两带还依旧。\n劝君倒戴休令後。\n也不须、更漉渊明酒。\n宝箧深藏，浓香熏透。\n为经十指如葱手。"
  ],
  [
    "忆帝京",
    "黄庭坚",
    "鸣鸠乳燕春闲暇。\n化作绿阴槐夏。\n寿酒舞红裳，睡鸭飘香麝。\n醉此洛阳人，佐郡深儒雅。\n况坐上、玉麟金马。\n更莫问、莺老花谢。\n万里相依，千金为寿，未厌玉烛传清夜。\n不醉欲言归，笑杀高阳社。"
  ],
  [
    "南歌子",
    "黄庭坚",
    "诗有渊明语，歌无子夜声。\n论文思见老弥明。\n坐想罗浮山下、羽衣轻。\n何处黔中郡，遥知隔晚晴。\n雨馀风急断虹横。\n应梦池塘春草、若为情。"
  ],
  [
    "转调丑奴儿・采桑子",
    "黄庭坚",
    "得意许多时。\n长醉赏、月影花枝。\n暴风狂雨年年有，金笼锁定，莺雏燕友，不被鸡期。\n红旆转逶迤。\n悔无计、千里追随。\n再来应绾泸南印，而今目下，凄惶怎向，日永春迟。"
  ],
  [
    "品令",
    "黄庭坚",
    "败叶霜天晓。\n渐鼓吹、催行棹。\n栽成桃李未开，便解银章归报。\n去取麒麟图画，要及年少。\n劝公醉倒。\n别语怎向醒时道。\n楚山千里暮云，正锁离人情抱。\n记取江州司马，坐中最老。"
  ],
  [
    "踏莎行",
    "黄庭坚",
    "画鼓催春，蛮歌走饷。\n雨前一焙谁争长。\n低株摘尽到高株，株株别是闽溪样。\n碾破春风，香凝午帐。\n银瓶雪滚翻成浪。\n今宵无睡酒醒时，摩围影在秋江上。"
  ],
  [
    "踏莎行",
    "黄庭坚",
    "临水夭桃，倚墙繁李。\n长杨风掉青骢尾。\n尊中有酒且酬春，更寻何处无愁地。\n明日重来，落花如绮。\n芭蕉渐展山公启。\n欲笺心事寄天公，教人长对花前醉。"
  ],
  [
    "定风波",
    "黄庭坚",
    "自断此生休问天。\n白头波上泛孤船。\n老去文章无气味。\n憔悴。\n不堪驱使菊花前。\n闻道使君携将吏。\n高会。\n参军吹帽晚风颠。\n千骑插花秋色暮。\n归去。\n翠娥扶入醉时肩。"
  ],
  [
    "定风波",
    "黄庭坚",
    "万里黔中一漏天。\n屋居终日似乘船。\n及至重阳天也霁。\n催醉。\n鬼门关外蜀江前。\n莫笑老翁犹气岸。\n君看。\n几人黄菊上华颠。\n戏马台南追两谢。\n驰射。\n风流犹拍古人肩。"
  ],
  [
    "定风波",
    "黄庭坚",
    "晚岁监州闻荔枝。\n赤英垂坠压阑枝。\n万里来逢芳意歇。\n愁绝。\n满盘空忆去年时。\n涧草山花光照坐。\n春过。\n等闲桃李又累累。\n辜负寒泉浸红皱。\n消瘦。\n有人花病损香肌。"
  ],
  [
    "定风波",
    "黄庭坚",
    "准拟阶前摘荔枝。\n今年歇尽去年枝。\n莫是春光厮料理。\n无比。\n譬如疟有休时。\n碧朱阑情不浅。\n何晚。\n来年枝上报累累。\n雨後园林坐清影。\n苏醒。\n红裳剥尽看香肌。"
  ],
  [
    "鹊桥仙",
    "黄庭坚",
    "八年不见，清都绛阙，望河汉、溶溶漾漾。\n年年牛女恨风波，拼此事、人间天上。\n野麋丰草，江鸥远水，老去惟便疏放。\n百钱端欲问君平，早晚具、归田小舫。"
  ],
  [
    "鹊桥仙",
    "黄庭坚",
    "朱楼彩舫，浮瓜沈李，报答风光有处。\n一年尊酒暂时同，别泪作、人间晓雨。\n鸳鸯机综，能令侬巧，也待乘槎仙去。\n若逢海上白头翁，共一访、痴牛呆女。"
  ],
  [
    "阮郎归",
    "黄庭坚",
    "黔中桃李可寻芳。\n摘茶人自忙。\n月团犀胯斗圆方。\n研膏入焙香。\n青箬裹，绛纱囊。\n品高闻外江。\n酒阑传碗舞红裳。\n都濡春味长。"
  ],
  [
    "阮郎归",
    "黄庭坚",
    "烹茶留客驻金鞍。\n月斜窗外山。\n别郎容易见郎难。\n有人思远山。\n归去後，忆前欢。\n画屏金博山。\n一杯春露莫留残。\n与郎扶玉山。"
  ],
  [
    "更漏子",
    "黄庭坚",
    "庵摩勒，西土果。\n霜後明珠颗颗。\n凭玉兔，捣香尘。\n称为席上珍。\n号馀甘，争奈苦。\n临上马时分付。\n管回味，却思量。\n忠言君拭尝。"
  ],
  [
    "绣带子・好女儿",
    "黄庭坚",
    "小院一枝梅。\n冲破晓寒开。\n晚到芳园游戏，满袖带香回。\n玉酒覆银杯。\n尽醉去、犹待重来。\n东邻何事，惊吹怨笛，雪片成堆。"
  ],
  [
    "撼庭竹",
    "黄庭坚",
    "呜咽南楼吹落梅。\n闻鸦树惊栖。\n梦中相见不多时。\n隔城今夜也应知。\n坐久水空碧，山月影沈西。\n买个宅儿住著伊。\n刚不肯相随。\n如今果被天嗔作，永落鸡群被鸡欺。\n空恁可怜伊。\n风日损花枝。"
  ],
  [
    "减字木兰花",
    "黄庭坚",
    "馀寒争令。\n雪共蜡梅相照影。\n昨夜东风。\n已出耕牛劝岁功。\n阴云幂幂。\n近觉去天无几尺。\n休恨春迟。\n桃李梢头次第知。"
  ],
  [
    "减字木兰花",
    "黄庭坚",
    "使君那里。\n千骑尘中依约是。\n拂我眉头。\n无处重寻庾信愁。\n山云弥漫。\n夹道旌旗联复断。\n万事茫茫。\n分付澄波与烂肠。"
  ],
  [
    "减字木兰花",
    "黄庭坚",
    "襄王梦里。\n草绿烟深何处是。\n宋玉台头。\n暮雨朝云几许愁。\n飞花漫漫。\n不管羁人肠欲断。\n春水茫茫。\n欲度南陵更断肠。"
  ],
  [
    "减字木兰花",
    "黄庭坚",
    "巫山古县。\n老杜淹留情始见。\n拨闷题诗。\n千古神交世不知。\n云阳台下。\n更值清明风雨夜。\n知道愁辛。\n果是当时作赋人。"
  ],
  [
    "减字木兰花",
    "黄庭坚",
    "诗翁才刃。\n曾陷文场貔虎阵。\n谁敢当哉。\n况是焚舟决胜来。\n三巴春杪。\n客馆梦回风雨晓。\n胸次峥嵘。\n欲共涛头赤甲平。"
  ],
  [
    "减字木兰花",
    "黄庭坚",
    "苍崖万仞。\n下有奔雷千百阵。\n自古危哉。\n谁遣西园麽来。\n猿啼云杪。\n破梦一声巫峡晓。\n苦唤愁生。\n不是西园作麽平。"
  ],
  [
    "减字木兰花",
    "黄庭坚",
    "终宵忘寐。\n好事如何犹尚未。\n子细沈吟。\n珠泪盈盈湿袖襟。\n与君别也。\n愿在郎心莫暂舍。\n记取盟言。\n闻早回程却再圆。"
  ],
  [
    "减字木兰花",
    "黄庭坚",
    "中秋多雨。\n常是尊狼藉去。\n今夜云开。\n须道娥得得来。\n不知云外。\n还有清光同此会。\n笛在层楼。\n声彻摩围顶上头。"
  ],
  [
    "减字木兰花",
    "黄庭坚",
    "中秋无雨。\n醉送月衔西岭去。\n笑口须开。\n几度中秋见月来。\n前年江外。\n儿女传杯兄弟会。\n此夜登楼。\n小谢清吟慰白头。"
  ],
  [
    "减字木兰花",
    "黄庭坚",
    "浓云骤雨。\n巫峡有情来又去。\n今夜天开。\n不与娥作伴来。\n清光无外。\n白发老人心自会。\n何处歌楼。\n贪看冰轮不转头。"
  ],
  [
    "减字木兰花",
    "黄庭坚",
    "举头无语。\n家在月明生处住。\n拟上摩围。\n最上峰头试望之。\n偏怜络秀。\n苦淡同甘谁更有。\n想见牵衣。\n月到愁边总不知。"
  ],
  [
    "减字木兰花",
    "黄庭坚",
    "月中笑语。\n万里同依光景住。\n天水相围。\n相见无因梦见之。\n诸儿娟秀。\n儒学传家渠自有。\n自作秋衣。\n渐老先寒人未知。"
  ],
  [
    "减字木兰花",
    "黄庭坚",
    "当年夜雨。\n头白相依无去住。\n儿女成围。\n欢笑尊前月照之。\n阿连高秀。\n千万里来忠孝有。\n岂谓无衣。\n岁晚先寒要弟知。"
  ],
  [
    "木兰花令",
    "黄庭坚",
    "风开水面鱼纹皱。\n暖入草心犀点透。\n乍看晴日弄柔条，忆得章台人姓柳。\n心情老大痴成就。\n不复淋漓沾翠袖。\n早梅献笑尚窥邻，小蜜窃香如遗寿。"
  ],
  [
    "木兰花令",
    "黄庭坚",
    "东君未试雷霆手。\n洒雪开春春锁透。\n帝台应点万年枝，穷巷偏欺三径柳。\n峰排群玉森相就。\n中有摩围为领袖。\n凝香窗下与谁看，一曲琵琶千万寿。"
  ],
  [
    "减字木兰花",
    "黄庭坚",
    "新年何许春光漏。\n小院闭门风日透。\n酥花入坐颇欺梅，雪絮因风全是柳。\n使君落笔春词就。\n应唤歌檀催舞袖。\n得开眉处且开眉，人世可能金石寿。"
  ],
  [
    "减字木兰花",
    "黄庭坚",
    "黄金捍拨春风手。\n帘幕重重音韵透。\n梅花破萼便回春，似有黄鹂鸣翠柳。\n晓妆未惬梅添就。\n玉笋捧杯离钿袖。\n会拼千日笑尊前，他日相思空损寿。"
  ],
  [
    "减字木兰花",
    "黄庭坚",
    "黔中士女游晴昼。\n花信轻寒罗袖透。\n争寻穿石道宜男，更买江鱼双贯柳。\n竹枝歌好移船就。\n依倚风光垂翠袖。\n满倾芦酒指摩围，相守与郎如许寿。"
  ],
  [
    "减字木兰花",
    "黄庭坚",
    "可怜翡翠随鸡走。\n学绾双鬟年纪小。\n见来行待恶怜伊，心性娇痴空解笑。\n红蕖照映霜林表。\n杨柳舞风腰袅袅。\n衾馀枕剩尽相容，只是老人难再少。"
  ],
  [
    "清平乐",
    "黄庭坚",
    "春归何处。\n寂寞无行路。\n若有人知春去处。\n唤取归来同住。\n春无踪迹谁知。\n除非问取黄鹂。\n百啭无人能解，因风飞过蔷薇。"
  ],
  [
    "清平乐",
    "黄庭坚",
    "黄花当户。\n已觉秋容暮。\n云梦南州逢笑语。\n心在歌边舞处。\n使君一笑眉开。\n新晴照酒尊来。\n且乐尊前见在，休思走马章台。"
  ],
  [
    "清平乐",
    "黄庭坚",
    "休推小户。\n看即风光暮。\n萸粉菊英浮碗醑。\n报答风光有处。\n几回笑口能开。\n少年不肯重来。\n借问牛山戏马，今为谁姓池台。"
  ],
  [
    "减字木兰花",
    "黄庭坚",
    "舞鬟娟好。\n白发黄花帽。\n醉任旁观嘲潦倒。\n扶老偏宜年小。\n舞回脸玉胸酥。\n缠头一斛明珠。\n日日梁州薄媚，年年金菊茱萸。"
  ],
  [
    "减字木兰花",
    "黄庭坚",
    "乍晴秋好。\n黄菊敧乌帽。\n不见清谈人绝倒。\n更忆添丁小小。\n蜀娘漫点花酥。\n酒槽空滴真珠。\n兄弟四人别住，他年同插茱萸。"
  ],
  [
    "清平乐",
    "黄庭坚",
    "冰堂酒好。\n只恨银杯小。\n新作金荷工献巧。\n图要连台拗倒。\n采莲一曲清歌。\n急檀催卷金河。\n醉里香飘睡鸭，更惊罗袜凌波。"
  ],
  [
    "忆帝京",
    "黄庭坚",
    "薄妆小靥闲情素。\n抱著琵琶凝伫。\n慢拈复轻拢，切切如私语。\n转拨割朱弦，一段惊沙去。\n万里嫁、乌孙公主。\n对易水、明妃不渡。\n泪粉行行，红颜片片，指下花落狂风雨。\n借问本师谁，敛拨当心住。"
  ],
  [
    "画堂春",
    "黄庭坚",
    "东堂西畔有池塘。\n使君棐几明窗。\n日西人吏散东廊。\n蒲苇送清凉。\n翠管细通岩溜，小峰重叠山光。\n近池催置琵琶床。\n衣带水风香。"
  ],
  [
    "画堂春",
    "黄庭坚",
    "摩围小隐枕蛮江。\n蛛丝闲锁晴窗。\n水风山影上修廊。\n不到晚来凉。\n相伴蝶穿花径，独飞鸥舞春光。\n不因送客下绳床。\n添火炷炉香。"
  ],
  [
    "鹧鸪天",
    "黄庭坚",
    "万事令人心骨寒。\n故人坟上土新乾。\n淫坊酒肆狂居士，李下何妨也整冠。\n金作鼎，玉为餐。\n老来亦失少时欢。\n茱萸菊蕊年年事，十日还将九日看。"
  ],
  [
    "鹧鸪天",
    "黄庭坚",
    "黄菊枝头生晓寒。\n人生莫放酒杯乾。\n风前横笛斜吹雨，醉里簪花倒著冠。\n身健在，且加餐。\n舞裙歌板尽清欢。\n黄花白发相牵挽，付与时人洗眼看。"
  ],
  [
    "鹧鸪天",
    "黄庭坚",
    "紫菊黄花风露寒。\n平沙戏马雨新乾。\n且看欲尽花经眼，休说弹冠与挂冠。\n甘酒病，废朝餐。\n何人得似醉中欢。\n十年一觉扬州梦，为报时人洗眼看。"
  ],
  [
    "鹧鸪天",
    "黄庭坚",
    "西塞山边白鹭飞。\n桃花流水鳜鱼肥。\n朝廷尚觅玄真子，何处如今更有诗。\n青箬笠，绿蓑衣。\n斜风细雨不须归。\n人间底是无波处，一日风波十二时。"
  ],
  [
    "醉落魄・一斛珠",
    "黄庭坚",
    "陶陶兀兀。\n尊前是我华胥国。\n争名争利休休莫。\n雪月风花，不醉怎生得。\n邯郸一枕谁忧乐。\n新诗新事因闲适。\n东山小妓携丝竹。\n家里乐天，村里谢安石。"
  ],
  [
    "醉落魄・一斛珠",
    "黄庭坚",
    "陶陶兀兀。\n人生无累何由得。\n杯中三万六千日。\n闷损旁观，自我解落魄。\n扶头不起还颓玉。\n日高春睡平生足。\n谁门可款新熟。\n安乐春泉，玉醴荔枝绿。"
  ],
  [
    "醉落魄・一斛珠",
    "黄庭坚",
    "陶陶兀兀。\n人生梦里槐安国。\n教公休醉公但莫。\n盏倒垂莲，一笑是赢得。\n街头酒贱民声乐。\n寻常行处寻欢适。\n醉看檐雨森银竹。\n我欲忧民，渠有二千石。"
  ],
  [
    "醉落魄・一斛珠",
    "黄庭坚",
    "陶陶兀兀。\n醉乡路远归不得。\n心情那似当年日。\n割爱金河，一碗淡莫托。\n异乡薪桂炊苍玉。\n摩挲经笥须知足。\n明年细麦能黄熟。\n不管轻霜，点尽鬓边绿。"
  ],
  [
    "南乡子",
    "黄庭坚",
    "招唤欲千回。\n暂得尊前笑口开。\n万水千山还麽去，悠哉。\n酒面黄花欲醉谁。\n顾影又徘徊。\n立到斜风细雨吹。\n见我未衰容易去，还来。\n不道年年即渐衰。"
  ],
  [
    "南乡子",
    "黄庭坚",
    "未报贾船回。\n三径荒锄菊卧开。\n想得邻船霜笛罢，沾衣。\n不为涪翁更为谁。\n风力袅萸枝。\n酒面红鳞惬细吹。\n莫笑插花和事老，摧颓。\n却向人间耐盛衰。"
  ],
  [
    "南乡子",
    "黄庭坚",
    "黄菊满东篱。\n与客携壶上翠微。\n已是有花兼有酒，良期。\n不用登临恨落晖。\n满酌不须辞。\n莫待无花空折枝。\n寂寞酒醒人散後，堪悲。\n节去蜂愁蝶不知。"
  ],
  [
    "南乡子",
    "黄庭坚",
    "卧稻雨馀收。\n处处游人簇远洲。\n白发又扶红袖醉，戎州。\n乱折黄花插满头。\n青眼想风流。\n画出西楼一帧秋。\n还把去年欢意舞，梁洲。\n塞雁西来特地愁。"
  ],
  [
    "点绛唇",
    "黄庭坚",
    "浊酒黄花，画檐十日无秋燕。\n梦中相见。\n起作南柯观。\n镜里朱颜，又减年时半。\n江山远。\n登高人健。\n应问西来雁。"
  ],
  [
    "谒金门",
    "黄庭坚",
    "山又水。\n行尽吴头楚尾。\n兄弟灯前家万里。\n相看如梦寐。\n君似成蹊桃李。\n入我草堂松桂。\n莫厌岁寒无气味。\n馀生今已矣。"
  ],
  [
    "采桑子",
    "黄庭坚",
    "宗盟有妓能歌舞，宜醉尊罍。\n待约新醅。\n车上危坡尽要推。\n西邻三弄争秋月，邀勒春回。\n个里声催。\n铁树枝头花也开。"
  ],
  [
    "采桑子",
    "黄庭坚",
    "荔枝滩上留千骑，桃李阴繁。\n燕寝香残。\n画戟森森镇八蛮。\n永康又得风流守，管领江山。\n少讼多闲。\n烟霭楼台舞翠鬟。"
  ],
  [
    "采桑子",
    "黄庭坚",
    "马湖来舞钗初赐，笳鼓声繁。\n贤将开关。\n威竦西山八诏蛮。\n南溪地逐名贤重，深锁群山。\n燕喜公闲。\n一斛明珠两小鬟。"
  ],
  [
    "西江月",
    "黄庭坚",
    "龙焙头纲春早，谷帘第一泉香。\n已醺浮蚁嫩鹅黄。\n想见翻成雪浪。\n兔褐金丝宝碗，松风蟹眼新汤。\n无因更发次公狂。\n甘露来从仙掌。"
  ],
  [
    "鹧鸪天",
    "黄庭坚",
    "汤泛冰瓷一坐春。\n长松林下得灵根。\n吉祥老子亲拈出，个个教成百岁人。\n灯焰焰，酒醺醺。\n壑源曾未醒酲魂。\n与君更把长生碗，聊为清歌驻白云。"
  ],
  [
    "渔家傲",
    "黄庭坚",
    "万水千山来此土。\n本提心印传梁武。\n对朕者谁浑不顾。\n成死语。\n江头暗折长芦渡。\n面壁九年看二祖。\n一花五叶亲分付。\n只履提归葱岭去。\n君知否。\n分明忘却来时路。"
  ],
  [
    "渔家傲",
    "黄庭坚",
    "三十年来无孔窍。\n几回得眼还迷照。\n一见桃花参学了。\n呈法要。\n无弦琴上单于调。\n摘叶寻枝虚半老。\n拈花特地重年少。\n今後水云人欲晓。\n非玄妙。\n灵云合破桃花笑。"
  ],
  [
    "渔家傲",
    "黄庭坚",
    "忆昔药山生一虎。\n华亭船上寻人渡。\n散却夹山拈坐具。\n呈见处。\n繁驴橛上合头语。\n千户垂丝君看取。\n离钩三寸无生路。\n蓦口一桡亲子父，犹回顾。\n瞎驴丧我儿孙去。"
  ],
  [
    "渔家傲",
    "黄庭坚",
    "百丈峰头开古镜。\n马驹踏杀重苏醒。\n接得古灵心眼净。\n光炯炯。\n归来藏在袈裟影。\n好个佛堂佛不圣。\n祖师沈醉犹看镜。\n却与斩新提祖令。\n方猛省。\n无声三昧天皇饼。"
  ],
  [
    "渔家傲",
    "黄庭坚",
    "踏破草鞋参到了。\n等闲拾得衣中宝。\n遇酒逢花须一笑。\n长年少。\n俗人不用嗔贫道。\n何处青旗夸酒好。\n醉乡路上多芳草。\n提著葫芦行未到。\n风落帽。\n葫芦却缠葫芦倒。"
  ],
  [
    "拨棹子",
    "黄庭坚",
    "归去来。\n归去来。\n携手旧山归去来。\n有人共、月对尊罍。\n横一琴，甚处不逍遥自在。\n闲世界。\n无利害。\n何必向、世间甘幻爱。\n与君钓、晚烟寒濑。\n蒸白鱼稻饭，溪童供笋菜。"
  ],
  [
    "诉衷情",
    "黄庭坚",
    "一波才动万波随。\n蓑笠一钩丝。\n锦鳞正在深处，千尺也须垂。\n吞又吐，信还疑。\n上钩迟。\n水寒江静，满目青山，载月明归。"
  ],
  [
    "浣溪沙",
    "黄庭坚",
    "新妇滩头眉黛愁。\n女儿浦口眼波秋。\n惊鱼错认月沈钩。\n青箬笠前无限事，绿蓑衣底一时休。\n斜风吹雨转船头。"
  ],
  [
    "菩萨蛮",
    "黄庭坚",
    "半烟半雨溪桥畔。\n渔翁醉著无人唤。\n疏懒意何长。\n春风花草香。\n江山如有待。\n此意陶潜解。\n问我去何之。\n君行到自知。"
  ],
  [
    "调笑歌・调笑令",
    "黄庭坚",
    "无语。\n恨如许。\n方士归时肠断处。\n梨花一枝春带雨。\n半钿分钗亲付。\n天长地久相思苦。\n渺渺鲸波无路。"
  ],
  [
    "步蟾宫",
    "黄庭坚",
    "虫儿真个忒灵利。\n恼乱得、道人眼起。\n醉归来、恰似出桃源，但目送、落花流水。\n何妨随我归云际。\n共作个、住山活计。\n照清溪，匀粉面，插山花，也须胜、风尘气味。"
  ],
  [
    "南柯子・南歌子",
    "黄庭坚",
    "郭泰曾名我，刘翁复见谁。\n入廛还作和罗槌。\n特地干戈相待、使人疑。\n秋浦横波眼，春窗远岫眉。\n补陀岩畔夕阳迟。\n何似金沙滩上、放憨时。"
  ],
  [
    "南柯子・南歌子",
    "黄庭坚",
    "万里沧江月，波清说向谁。\n顶门须更下金槌。\n只恐风惊草动、又生疑。\n金雁斜妆颊，青螺浅画眉。\n庖丁有底下刀迟。\n直要人牛无际、是休时。"
  ],
  [
    "丑奴儿・采桑子",
    "黄庭坚",
    "夜来酒醒清无梦，愁倚阑干。\n露滴轻寒。\n雨打芙蓉泪不乾。\n佳人别後音尘悄，消瘦难拼。\n明月无端。\n已过红楼十二间。"
  ],
  [
    "西江月",
    "黄庭坚",
    "断送一生惟有，破除万事无过。\n远山横黛蘸秋波。\n不饮旁人笑我。\n花病等闲瘦弱，春愁没处遮拦。\n杯行到手莫留残。\n不道月斜人散。"
  ],
  [
    "画堂春",
    "黄庭坚",
    "东风吹柳日初长。\n雨馀芳草斜阳。\n杏花零乱燕泥香。\n睡损红妆。\n宝篆烟消龙凤，画屏云锁潇湘。\n夜寒微透薄罗裳。\n无限思量。"
  ],
  [
    "虞美人",
    "黄庭坚",
    "平王本爱江湖住。\n鸥鹭无人处。\n江南江北水云连。\n莫笑醯鸡歌舞、瓮中天。\n当涂舣棹蒹葭外。\n赖有宾朋在。\n此身无路入修门。\n惭愧诗翁清些、与招魂。"
  ],
  [
    "虞美人",
    "黄庭坚",
    "天涯也有江南信。\n梅破知春近。\n夜阑风细得香迟。\n不道晓来开遍、向南枝。\n玉台弄粉花应妒。\n飘到眉心住。\n平生个里愿杯深。\n去国十年老尽、少年心。"
  ],
  [
    "两同心",
    "黄庭坚",
    "巧笑眉颦。\n行步精神。\n隐隐似、朝云行雨，弓弓样、罗袜生尘。\n尊前见，玉槛雕笼，堪爱难亲。\n自言家住天津。\n生小从人。\n恐舞罢、随风飞去，顾阿母、教窣珠裙。\n从今去，唯愿银缸，莫照离尊。"
  ],
  [
    "两同心",
    "黄庭坚",
    "一笑千金。\n越样情深。\n曾共结、合欢罗带，终愿效、比翼纹禽。\n许多时，灵利惺惺，蓦地昏沈。\n自从官不容针。\n直至而今。\n你共人、女边著子，争知我、门里挑心。\n记携手，小院回廊，月影花阴。"
  ],
  [
    "两同心",
    "黄庭坚",
    "秋水遥岑。\n妆淡情深。\n尽道教、心坚穿石，更说甚、官不容针。\n霎时间，雨散云归，无处追寻。\n小楼朱阁沈沈。\n一笑千金。\n你共人、女边著子，争知我、门里挑心。\n最难忘，小院回廊，月影花阴。"
  ],
  [
    "阮郎归",
    "黄庭坚",
    "盈盈娇女似罗敷。\n湘江明月珠。\n起来绾髻又重梳。\n弄妆仍学书。\n歌调态，舞工夫。\n湖南都不如。\n它年未厌白髭须。\n同舟归五湖。"
  ],
  [
    "阮郎归",
    "黄庭坚",
    "歌停檀板舞停鸾。\n高阳饮兴阑。\n兽烟喷尽玉壶乾。\n香分小凤团。\n雪浪浅，露花圆。\n捧瓯春笋寒。\n绛纱笼下跃金鞍。\n归时人倚阑。"
  ],
  [
    "阮郎归",
    "黄庭坚",
    "摘山初制小龙团。\n色和香味全。\n碾声初断夜将阑。\n烹时鹤避烟。\n消滞思，解尘烦。\n金瓯雪浪翻。\n只愁啜罢水流天。\n馀清搅夜眠。"
  ],
  [
    "阮郎归",
    "黄庭坚",
    "退红衫子乱蜂儿。\n衣宽只为伊。\n为伊去得忒多时。\n教人直是疑。\n长睡晚，理妆迟。\n愁多懒画眉。\n夜来算得有归期。\n灯花则甚知。"
  ],
  [
    "阮郎归",
    "黄庭坚",
    "贫家春到也骚骚。\n琼浆注小槽。\n老夫不出长蓬蒿。\n邻墙开碧桃。\n木芍药，品题高。\n一枝烦剪刀。\n传杯犹似少年豪。\n醉红浸雪毛。"
  ],
  [
    "定风波",
    "黄庭坚",
    "把酒花前欲问溪。\n问溪何事晚声悲。\n名利往来人尽老。\n谁道。\n溪声今古有休时。\n且共玉人斟玉醑。\n休诉。\n笙歌一曲黛眉低。\n情似长溪长不断。\n君看。\n水声东去月轮西。"
  ],
  [
    "定风波",
    "黄庭坚",
    "小院难图云雨期。\n幽欢浑待赏花时。\n到得春来君却去。\n相误。\n不须言语泪双垂。\n密约尊前难嘱付。\n偷顾。\n手搓金橘敛双眉。\n庭榭清风明月媚。\n须记。\n归时莫待杏花飞。"
  ],
  [
    "定风波",
    "黄庭坚",
    "上客休辞酒浅深。\n素儿歌里细听沈。\n粉面不须歌扇掩，闲静，一声一字总关心。\n花外黄鹂能密语。\n休诉。\n有花能得几时斟。\n画作远山临碧水。\n明媚。\n梦为胡蝶去登临。"
  ],
  [
    "定风波",
    "黄庭坚",
    "歌舞阑珊退晚妆。\n主人情重更留汤。\n冠帽斜敧辞醉去，邀定，玉人纤手自磨香。\n又得尊前聊笑语。\n如许。\n短歌宜舞小红裳。\n宝马促归朱户闭。\n人睡。\n夜来应恨月侵床。"
  ],
  [
    "浪淘沙",
    "黄庭坚",
    "忆昔谪巴蛮。\n荔子亲攀。\n冰肌照映柘枝冠。\n日擘轻红三百颗，一味甘寒。\n重入鬼门关。\n也似人间。\n一双和叶插云鬟。\n赖得清湘燕玉面，同倚阑干。"
  ],
  [
    "醉落魄・一斛珠",
    "黄庭坚",
    "苍颜华发。\n故山归计无因得。\n旧交新贵音书绝。\n惟有家人，犹作殷勤别。\n离亭欲去歌声咽。\n潇潇细雨凉生颊。\n泪珠不用罗巾裛。\n弹在罗衫，图得见时说。"
  ],
  [
    "西江月",
    "黄庭坚",
    "月侧金盆堕水，雁回醉墨书空。\n君诗秀色雨园葱。\n想见衲衣寒拥。\n蚁穴梦魂人世，杨花踪迹风中。\n莫将社燕等秋鸿。\n处处春山翠重。"
  ],
  [
    "西江月",
    "黄庭坚",
    "宋玉短墙东畔，桃源落日西斜。\n浓妆下著绣帘遮。\n鼓笛相催清夜。\n转眄惊翻长袖，低徊细踏红靴。\n舞馀犹颤满头花。\n娇学男儿拜谢。"
  ],
  [
    "木兰花令",
    "黄庭坚",
    "凌歊台上青青麦。\n姑熟堂前馀翰墨。\n暂分一印管江山，稍为诸公分皂白。\n江山依旧云空碧。\n昨日主人今日客。\n谁分宾主强惺惺，问取矶头新妇石。"
  ],
  [
    "木兰花令",
    "黄庭坚",
    "翰林本是神仙谪。\n落帽风流倾座席。\n坐中还有赏音人，能岸乌纱倾大白。\n江山依旧云横碧。\n昨日主人今日客。\n谁分宾主强惺惺，问取矶头新妇石。"
  ],
  [
    "木兰花令",
    "黄庭坚",
    "青壶乃似壶中谪。\n万象光辉森宴席。\n红尘闹处便休休，不是个中无皂白。\n歌烦舞倦朱成碧。\n春草池塘凌谢客。\n共君商略老生涯，归种玉田秧白石。"
  ],
  [
    "木兰花令",
    "黄庭坚",
    "庾郎三九常安乐。\n使有万钱无处著。\n徐熙小鸭水边花，明月清风都占却。\n朱颜老尽心如昨。\n万事休休休莫莫。\n樽前见在不饶人，欧舞梅歌君更酌。"
  ],
  [
    "木兰花令",
    "黄庭坚",
    "少年得意从军乐。\n晚岁天教闲处著。\n功名富贵久寒灰，翰墨文章新讳却。\n是非不用分今昨。\n云月孤高公也莫。\n喜欢为地醉为乡，饮客不来但自酌。"
  ],
  [
    "品令",
    "黄庭坚",
    "凤舞团团饼。\n恨分破、教孤令。\n金渠体净，只轮慢碾，玉尘光莹。\n汤响松风，早减了、二分酒病。\n味浓香永。\n醉乡路、成佳镜。\n恰如灯下，故人万里，归来对影。\n口不能言，心下快活自省。"
  ],
  [
    "江城子",
    "黄庭坚",
    "画堂高会酒阑珊。\n倚栏干。\n霎时间。\n千里关山，常恨见伊难。\n及至而今相见了，依旧似、隔关山。\n倩人传语问平安。\n省愁烦。\n泪休弹。\n哭损眼儿，不似旧时单。\n寻得石榴双叶子，凭寄与、插云鬖。"
  ],
  [
    "江城子",
    "黄庭坚",
    "新来曾被眼奚搐。\n不甘伏。\n怎拘束。\n似梦还真，烦乱损心曲。\n见面暂时还不见，看不足、惜不足。\n不成欢笑不成哭。\n戏人目。\n远山蹙。\n有分看伊，无分共伊宿。\n一贯一文跷十贯，千不足、万不足。"
  ],
  [
    "离亭燕・离亭宴",
    "黄庭坚",
    "十载樽前谈笑。\n天禄故人年少。\n可是陆沈英俊地，看即锁窗批诏。\n此处忽相逢，潦倒秃翁同调。\n西顾郎官湖渺。\n事看庾楼人小。\n短艇绝江空怅望，寄得诗来高妙。\n梦去倚君傍，胡蝶归来清晓。"
  ],
  [
    "归田乐引・归田乐",
    "黄庭坚",
    "暮雨蒙阶砌。\n漏渐移、转添寂寞，点点心如碎。\n怨你又恋你。\n恨你惜你。\n毕竟教人怎生是。\n前欢算未已。\n奈向如今愁无计。\n为伊聪俊，销得人憔悴。\n这里诮睡里。\n梦里心里。\n一向无言但垂泪。"
  ],
  [
    "归田乐引・归田乐",
    "黄庭坚",
    "对景还销瘦。\n被个人、把人调戏，我也心儿有。\n忆我又唤我，见我嗔我，天生教人怎生受。\n看承幸厮勾。\n又是尊前眉峰皱。\n是人惊怪，冤我忒撋就。\n拼了又舍了，定是这回休了，及至相逢又依旧。"
  ],
  [
    "归田乐令・归田乐",
    "黄庭坚",
    "引调得、甚今日心肠不恋家。\n宁宁地、思量他，思量他。\n两情各自肯，甚忙咱。\n意思里、莫是赚人。\n奴真个ヵ、共人ヵ。"
  ],
  [
    "望远行",
    "黄庭坚",
    "自见来，虚过却、好时好日。\n这尿粘腻得处煞是律。\n据眼前言定，也有十分七八。\n冤我无心除告佛。\n管人闲底，且放我快活ヵ。\n便索些别茶祗待，又怎不遇偎花映月。\n且与一班半点，只怕你没丁香核。"
  ],
  [
    "鼓笛令",
    "黄庭坚",
    "酒阑命友闲为戏。\n打揭儿、非常惬意。\n各自输赢只赌是。\n赏罚采、分明须记。\n小五出来无事。\n却跋翻和九底。\n若要十一花下死。\n管十三、不如十二。"
  ],
  [
    "鼓笛令",
    "黄庭坚",
    "宝犀未解心先透。\n恼杀人、远山微皱。\n意淡言疏情最厚。\n枉教作、著行官柳。\n小雨勒花时候。\n抱琵琶、为谁清瘦。\n翡翠金笼思珍偶。\n忽拼与、山鸡僝僽。"
  ],
  [
    "鼓笛令",
    "黄庭坚",
    "见来两个宁宁地。\n眼厮打、过如拳踢。\n恰得尝些香甜底。\n苦杀人、遭谁调戏。\n腊月望州坡上地。\n冻著你、影亸村鬼。\n你但那些一处睡。\n烧沙糖、管好滋味。"
  ],
  [
    "鼓笛令",
    "黄庭坚",
    "见来便觉情於我。\n厮守著、新来好过。\n人道他家有婆婆。\n与一口、管教磨。\n副靖传语木大。\n鼓儿里、且打一和。\n更有些儿得处啰。\n烧沙糖、香药添和。"
  ],
  [
    "好女儿",
    "黄庭坚",
    "春去几时还。\n问桃李无言。\n燕子归栖风劲，梨雪乱西园。\n唯有月婵娟。\n似人人、难近如天。\n愿教清影常相见，更乞取团圆。"
  ],
  [
    "好女儿",
    "黄庭坚",
    "粉泪一行行。\n啼破晓来妆。\n懒系酥胸罗带，羞见绣鸳鸯。\n拟待不思量。\n怎奈向、目下恓惶。\n假饶来後，教人见了，却去何妨。"
  ],
  [
    "采桑子",
    "黄庭坚",
    "虚堂密候参同火，梨枣枝繁。\n深锁三关。\n不要樊姬与小蛮。\n遥知风雨更阑夜，犹梦巫山。\n浓丽清闲。\n晓镜新梳十二鬟。"
  ],
  [
    "采桑子",
    "黄庭坚",
    "投荒万里无归路，雪点鬓繁。\n度鬼门关。\n已拼儿童作楚蛮。\n黄云苦竹啼归去，绕荔枝山。\n蓬户身闲。\n歌板谁家教小鬟。"
  ],
  [
    "采桑子",
    "黄庭坚",
    "樱桃著子如红豆，不管春归。\n闻道开时。\n蜂惹香须蝶惹衣。\n楼台灯火明珠翠，酒恋歌迷。\n醉玉东西。\n少个人人暖被携。"
  ],
  [
    "采桑子",
    "黄庭坚",
    "城南城北看桃李，依倚年华。\n杨柳藏鸦。\n又是无言飐落花。\n春风一面长含笑，偷顾羞遮。\n分付谁家。\n把酒花前试问他。"
  ],
  [
    "丑奴儿・采桑子",
    "黄庭坚",
    "济楚好得些。\n憔悴损、都是因它。\n那回得句闲言语，傍人尽道，你管又还鬼那人唦。\n得过口儿嘛。\n直勾得、风了自家。\n是即好意也毒害，你还甜杀人了，怎生申报孩儿。"
  ],
  [
    "菩萨蛮",
    "黄庭坚",
    "细腰宫外清明雨。\n云阳台上烟如缕。\n云雨暗巫山。\n流人殊未还。\n阿谁知此意。\n解遣双壶至。\n不是白头新。\n周郎旧可人。"
  ],
  [
    "鹧鸪天",
    "黄庭坚",
    "塞雁初来秋影寒。\n霜林风过叶声乾。\n龙山落帽千年事，我对西风犹整冠。\n兰委佩，菊堪餐。\n人情时事半悲欢。\n但将酩酊酬佳节，更把茱萸仔细看。"
  ],
  [
    "鹧鸪天",
    "黄庭坚",
    "节去蜂愁蝶不知。\n晓庭环绕折残枝。\n自然今日人心别，未必秋香一夜衰。\n无闲事，即芳期。\n菊花须插满头归。\n宜将酩酊酬佳节，不用登临送落晖。"
  ],
  [
    "鹧鸪天",
    "黄庭坚",
    "闻说君家有翠娥。\n施朱施粉总嫌多。\n背人语处藏珠履，得羞时整玉梭。\n拖远岫，压横波。\n何时传酒更传歌。\n为君写就黄庭了，不要山阴道士鹅。"
  ],
  [
    "少年心",
    "黄庭坚",
    "对景惹起愁闷。\n染相思、病成方寸。\n是阿谁先有意，阿谁薄幸。\n斗顿恁、少喜多嗔。\n合下休传音问。\n你有我、我无你分。\n似合欢桃核，真堪人恨。\n心儿里、有两个人人。"
  ],
  [
    "少年心",
    "黄庭坚",
    "心里人人，暂不见、霎时难过。\n天生你要憔悴我。\n把心头从前鬼，著手摩挲。\n抖擞了、百病销磨。\n见说那厮脾鳖热。\n大不成我便与拆破。\n待来时、鬲上与厮噷则个。\n温存著、且教推磨。"
  ],
  [
    "点绛唇",
    "黄庭坚",
    "几日无书，举头欲问西来燕。\n世情梦幻。\n复作如斯观。\n自叹人生，分合常相半。\n戎虽远。\n念中相见。\n不托鱼和雁。"
  ],
  [
    "点绛唇",
    "黄庭坚",
    "罗带双垂，妙香长恁携纤手。\n半妆红豆。\n各自相思瘦。\n闻道伊家，终日眉儿皱。\n不能勾。\n泪珠轻溜。\n损揉蓝袖。"
  ],
  [
    "南乡子",
    "黄庭坚",
    "诸将说封侯。\n短笛长歌独倚楼。\n万事尽随风雨去，休休。\n戏马台南金络头。\n催酒莫迟留。\n酒味今秋似去秋。\n花向老人头上笑，羞羞。\n白发簪花不解愁。"
  ],
  [
    "南歌子",
    "黄庭坚",
    "槐绿低窗暗，榴红照眼明。\n玉人邀我少留行。\n无奈一帆烟雨、画船轻。\n柳叶随歌皱，梨花与泪倾。\n别时不似见时情。\n今夜月明江上、酒初醒。"
  ],
  [
    "更漏子",
    "黄庭坚",
    "体妖娆，鬟婀娜。\n玉甲银筝照座。\n危柱促，曲声残。\n王孙带笑看。\n休休休，莫莫莫。\n愁拨个丝中索。\n了了了，玄玄玄。\n山僧无碗禅。"
  ],
  [
    "好事近",
    "黄庭坚",
    "歌罢酒阑时，潇洒座中风色。\n主礼到君须尽，奈宾朋南北。\n暂时分散总寻常，难堪久离拆。\n不似建溪春草，解留连佳客。"
  ],
  [
    "好事近",
    "黄庭坚",
    "一弄醒心弦，情在两山斜叠。\n弹到古人愁处，有真珠承睫。\n使君来去本无心，休泪界红颊。\n自恨老来憎酒，负十分金叶。"
  ],
  [
    "好事近",
    "黄庭坚",
    "不见片时霎，魂梦镇相随著。\n因甚近新无据，误窃香深约。\n思量模样忔憎儿，恶又怎生恶。\n终待共伊相见，与佯佯奚落。"
  ],
  [
    "喝火令",
    "黄庭坚",
    "见晚情如旧，交疏分已深。\n舞时歌处动人心。\n烟水数年魂梦，无处可追寻。\n昨夜灯前见，重题汉上襟。\n便愁云雨又难寻。\n晓也星稀，晓也月西沈。\n晓也雁行低度，不会寄芳音。"
  ],
  [
    "留春令",
    "黄庭坚",
    "江南一雁横秋水。\n叹咫尺、断行千里。\n回纹机上字纵横，欲寄远、凭谁是。\n谢客池塘春都未。\n微微动、短墙桃李。\n半阴才暖却清寒，是瘦损、人天气。"
  ],
  [
    "宴桃源・如梦令",
    "黄庭坚",
    "天气把人僝僽。\n落絮游丝时候。\n茶饭可曾忺，镜中赢得销瘦。\n生受。\n生受。\n更被养娘催绣。"
  ],
  [
    "雪花飞",
    "黄庭坚",
    "携手青云路稳，天声迤逦传呼。\n袍笏恩章乍赐，春满皇都。\n何处难忘酒，琼花照玉壶。\n归袅丝梢竞醉，雪舞郊衢。"
  ],
  [
    "贺圣朝",
    "黄庭坚",
    "脱霜披茜初登第。\n名高得意。\n樱桃荣宴玉墀游，领群仙行缀。\n佳人何事轻相戏。\n道得之何济。\n君家声誉古无双，且均平居二。"
  ],
  [
    "青玉案",
    "黄庭坚",
    "烟中一线来时路。\n极目送、归鸿去。\n第四阳关云不度。\n山胡新啭，子规言语。\n正在人愁处。\n忧能损性休朝暮。\n忆我当年醉时句。\n渡水穿云心已许。\n暮年光景，小轩南浦。\n同卷西山雨。"
  ],
  [
    "千秋岁",
    "黄庭坚",
    "苑边花外。\n记得同朝退。\n飞骑轧，鸣珂碎。\n齐歌云绕扇，赵舞风回带。\n岩鼓断，杯盘狼藉犹相对。\n洒泪谁能会。\n醉卧藤阴盖。\n人已去，词空在。\n兔园高宴悄，虎观英游改。\n重感慨，波涛万顷珠沈海。"
  ],
  [
    "千秋岁",
    "黄庭坚",
    "世间好事。\n恰恁厮当对。\n乍夜永，凉天气。\n雨稀帘外滴，香篆盘中字。\n长入梦，如今见也分明是。\n欢极娇无力，玉软花敧坠。\n钗罥袖，云堆臂。\n灯斜明媚眼，汗浃瞢腾醉。\n奴奴睡，奴奴睡也奴奴睡。"
  ],
  [
    "河传",
    "黄庭坚",
    "心情老懒。\n对歌对舞，犹是当时眼。\n巧笑靓妆，近我衰容华鬓。\n似扶著、卖卜算。\n思量好个当年见。\n催酒催更，只怕归期短。\n饮散灯稀，背锁落花深院。\n好杀人、天不管。"
  ],
  [
    "望江东",
    "黄庭坚",
    "江水西头隔烟树。\n望不见、江东路。\n思量只有梦来去。\n更不怕、江阑住。\n灯前写了书无数。\n算没个、人传与。\n直饶寻得雁分付。\n又还是、秋将暮。"
  ],
  [
    "桃源忆故人",
    "黄庭坚",
    "碧天露洗春容净。\n淡月晓收残晕。\n花上密烟飘尽。\n花底莺声嫩。\n云归楚峡厌厌困。\n两点遥山新恨。\n和泪暗弹红粉。\n生怕人来问。"
  ],
  [
    "卜算子",
    "黄庭坚",
    "要见不得见，要近不得近。\n试问得君多少怜，管不解、多於恨。\n禁止不得泪，忍管不得闷。\n天上人间有底愁，向个里、都谙尽。"
  ],
  [
    "蝶恋花",
    "黄庭坚",
    "海角芳菲留不住。\n笔下风生，吹入青云去。\n仙籍有名天赐与。\n致君事业安排取。\n要识世间平坦路。\n当使人人，各有安身处。\n黑发便逢尧舜主。\n笑人白首耕南亩。"
  ],
  [
    "浣溪沙",
    "黄庭坚",
    "飞鹊台前晕翠蛾。\n千金新买帝青螺。\n最难如意为情多。\n几处泪痕留醉袖，一春愁思近横波。\n远山低尽不成歌。"
  ],
  [
    "浣溪沙",
    "黄庭坚",
    "一叶扁舟卷画帘。\n老妻学饮伴清谈。\n人传诗句满江南。\n林下猿垂窥涤砚，岩前鹿卧看收帆。\n杜鹃声乱水如环。"
  ],
  [
    "诉衷情",
    "黄庭坚",
    "小桃灼灼柳鬖鬖。\n春色满江南。\n雨晴风暖烟淡，天气正醺酣。\n山泼黛，水挼蓝。\n翠相搀。\n歌楼酒旆，故故招人，权典青衫。"
  ],
  [
    "诉衷情",
    "黄庭坚",
    "旋揎玉指著红靴。\n宛宛斗弯讹。\n天然自有殊态，供愁黛、不须多。\n分远岫，压横波。\n妙难过。\n自敧枕处，独倚阑时，不奈颦何。"
  ],
  [
    "诉衷情",
    "黄庭坚",
    "珠帘绣幕卷轻霜。\n呵手试梅妆。\n都缘自有离恨，故画作、远山长。\n思往事，惜流光。\n恨难忘。\n未歌先敛，欲笑还颦，最断人肠。"
  ],
  [
    "一落索",
    "黄庭坚",
    "谁道秋来烟景素。\n任游人不顾。\n一番时态一番新，到得意、皆欢慕。\n紫萸黄菊繁华处。\n对风庭月露。\n愁来即便去寻芳，更作甚、悲秋赋。"
  ],
  [
    "西江月",
    "黄庭坚",
    "细细风清撼竹，迟迟日暖开花。\n香帏深卧醉人家。\n媚语娇声娅姹。\n姹娅声娇语媚，家人醉卧深帏。\n香花开暖日迟迟。\n竹撼清风细细。"
  ],
  [
    "失调名",
    "黄庭坚",
    "直须把、茱萸遍插，看满座、细嗅清香。"
  ],
  [
    "好事近",
    "黄庭坚",
    "潇洒荐冰盘，满座暗惊香集。\n久後一般风味，问几人知得。\n画堂饮散已归来，清润转更惜。\n留取酒醒时候，助茗瓯春色。"
  ],
  [
    "捣练子",
    "黄庭坚",
    "梅凋粉，柳摇金。\n微雨轻风敛陌尘。\n厚约深盟何处诉，除非重见那人人。"
  ],
  [
    "减字浣溪沙・浣溪沙",
    "贺铸",
    "浮动花钗影鬓烟。\n浅妆浓笑有馀妍。\n酒醺檀点语凭肩。\n留不住时分钿镜，旧曾行处失金莲。\n碧云芳草恨年年。"
  ],
  [
    "减字浣溪沙・浣溪沙",
    "贺铸",
    "两点春山一寸波。\n当筵娇甚不成歌。\n动人情态可须多。\n金井露寒风下叶，画桥云断月侵河。\n厌厌此夜奈愁何。"
  ],
  [
    "减字浣溪沙・浣溪沙",
    "贺铸",
    "清浅陂塘藕叶乾。\n细风蔬雨鹭鸶寒。\n半垂帘幕倚阑干。\n惆怅窃香人不见，几回憔悴後庭兰。\n行云可是渡江难。"
  ],
  [
    "减字浣溪沙・浣溪沙",
    "贺铸",
    "楼角初销一缕霞。\n淡黄杨柳暗栖鸦。\n玉人和月摘梅花。\n笑拈粉香归洞户，更垂帘幕护窗纱。\n东风寒似夜来些。"
  ],
  [
    "天门谣",
    "贺铸",
    "牛渚天门险。\n限南北、七雄豪占。\n清雾敛。\n与闲人登览。\n待月上潮平波滟滟。\n塞管轻吹新《阿滥》。\n风满槛。\n历历数、西州更点。"
  ],
  [
    "献金杯・厌金杯",
    "贺铸",
    "风软香迟，花深漏短。\n可怜宵、画堂春半。\n碧纱窗影，卷帐蜡灯红，鸳枕畔。\n密写乌丝一段。\n采苹溪晚。\n拾翠沙空，尽愁倚、梦云飞观。\n木兰艇子，几日渡江来，心目断。\n桃叶青山隔岸。"
  ],
  [
    "清平乐",
    "贺铸",
    "阴晴未定。\n薄日烘云影。\n临水朱门花一径。\n尽日鸟啼人静。\n厌厌几许春情。\n可怜老去兰成。\n看取镊残双鬓，不随芳草重生。"
  ],
  [
    "清平乐",
    "贺铸",
    "小桃初谢。\n双燕还来也。\n记得年时寒食下。\n紫陌青门游冶。\n楚城满目春华。\n可堪游子思家。\n惟有夜来归梦，不知身在天涯。"
  ],
  [
    "摊破浣溪沙・山花子",
    "贺铸",
    "湖上秋深藕叶黄。\n清霜销瘦损垂杨。\n洲嘴嫩沙斜照暖，睡鸳鸯。\n红粉莲娃何处在，西风不为管馀香。\n今夜月明闻水调，断人肠。"
  ],
  [
    "摊破浣溪沙・山花子",
    "贺铸",
    "双凤箫声隔彩霞。\n朱门深闭七香车。\n何处探春寻旧约，谢娘家。\n旖旎细风飘水麝，玲珑残雪浸山茶。\n饮罢西厢帘影外，玉蟾斜。"
  ],
  [
    "惜双双・惜分飞",
    "贺铸",
    "皎镜平湖三十里。\n碧玉山围四际。\n莲荡香风里。\n彩鸳鸯觉双飞起。\n明月多情随舵尾。\n偏照空床翠被。\n回首笙歌地。\n醉更衣处长相记。"
  ],
  [
    "思越人・朝天子",
    "贺铸",
    "紫府东风放夜时。\n步莲秾李伴人归。\n五更钟动笙歌散，十里月明灯火稀。\n香苒苒，梦依依。\n天涯寒尽减春衣。\n凤凰城阕知何处，寥落星河一雁飞。"
  ],
  [
    "思越人・朝天子",
    "贺铸",
    "怊怅离亭断采襟。\n碧云明月两关心。\n几行书尾情何限，一尺裙腰瘦不禁。\n遥夜半，曲房深。\n有时昵语话如今。\n侵窗冷雨灯生晕，泪湿罗笺楚调吟。"
  ],
  [
    "小重山",
    "贺铸",
    "飘径梅英雪未融。\n芳菲消息到，杏梢红。\n隔年欢事水西东。\n凝思久，不语坐书空。\n回想夹城中。\n采山箫鼓沸，绮罗丛。\n钿轮珠网玉花骢。\n香陌上，谁与斗春风。"
  ],
  [
    "浣溪沙",
    "贺铸",
    "翠縠参差拂水风。\n暖云如絮扑低空。\n丽人波脸觉春融。\n缨挂宝钗初促席，檀高微注玉杯红。\n芳醪何似此情浓。"
  ],
  [
    "浣溪沙",
    "贺铸",
    "云母窗前歇绣针。\n低鬟凝思坐调琴。\n玉纤纤按十三金。\n归卧文园犹带酒，柳花飞度画堂阴。\n只凭双燕话春心。"
  ],
  [
    "浣溪沙",
    "贺铸",
    "叠鼓新歌百样娇。\n铜丸玉腕促云谣。\n揭帘飞瓦雹声焦。\n九渠池边杨柳陌，香轮轧轧马箫箫。\n细风妆面酒痕销。"
  ],
  [
    "江城子",
    "贺铸",
    "麝熏微度绣芙蓉。\n翠衾重。\n画堂空。\n前夜偷期，相见却匆匆。\n心事两知何处问，依约是，梦中逢。\n坐疑行听竹窗风。\n出帘栊。\n杳无踪。\n已过黄昏，缠动寺楼钟。\n暮雨不来春又去，花满地，月朦胧。"
  ],
  [
    "浪淘沙",
    "贺铸",
    "一叶忽惊秋。\n分付东流。\n殷勤为过白苹洲。\n洲上小楼帘半卷，应认归舟。\n回首恋朋游。\n迹去心留。\n歌尘萧散梦云收。\n惟有尊前曾见月，相伴人愁。"
  ],
  [
    "木兰花・玉楼春",
    "贺铸",
    "佩环声认腰肢软。\n风里麝熏知近远。\n此身常羡玉妆台，得见晓来梳画面。\n回廊几步通深院。\n一桁绣衣帘不卷。\n酒阑歌罢欲黄昏，肠断归巢双燕燕。"
  ],
  [
    "木兰花・玉楼春",
    "贺铸",
    "银黄雁柱香檀拨。\n镂板三声催细抹。\n舞腰轻怯绛裙长，羞按筑球花十八。\n东城柳岸匆匆发。\n画舫一篙烟水阔。\n可怜单枕欲眠时，还见尊前前夜月。"
  ],
  [
    "蝶恋花",
    "贺铸",
    "小院朱扉开一扇。\n内样新妆，镜里分明见。\n眉晕半深唇注浅。\n朵云冠子偏宜面。\n被掩芙蓉熏麝煎。\n帘影沈沈，祗有双飞燕。\n心事向人犹腼腆。\n强来窗下寻针线。"
  ],
  [
    "失调名",
    "贺铸",
    "罗帷映月，玉研生冰。"
  ],
  [
    "失调名",
    "贺铸",
    "风头梦、吹无迹。"
  ],
  [
    "减字木兰花",
    "贺铸",
    "簪花照镜。\n客鬓萧萧都不整。\n拟倩东□。\n化作尊前如梦云。\n风香月影。\n信是瑶台清夜永。\n深闭重门。\n牵绊刘郎别後魂。"
  ],
  [
    "凤栖梧・蝶恋花",
    "贺铸",
    "为问宛溪桥畔柳。\n拂水倡条，几赠行人手。\n一样叶眉偏解皱。\n白绵飞尽因谁瘦。\n今日离亭还对酒。\n唱断青青，好去休回首。\n美阴向人疏似旧。\n何须更待秋风後。"
  ],
  [
    "南柯子・南歌子",
    "贺铸",
    "斗酒才供泪，扁舟只载愁。\n画桥青柳小朱楼。\n犹记出城车马、为迟留。\n有恨花空委，无情水自流。\n河阳新鬓尽禁秋。\n萧散楚云巫雨、生此休。"
  ],
  [
    "谒金门",
    "贺铸",
    "杨花落。\n燕子横川朱阁。\n常恨春醪如水薄。\n闲愁无处著。\n绿野带江山络角。\n桃叶参差前约。\n历历短樯沙外泊。\n东风晚来恶。"
  ],
  [
    "蝶恋花",
    "贺铸",
    "几许伤春春复暮。\n杨柳清阴，偏碍游丝度。\n天际小山桃叶步。\n白苹花满湔裙处。\n竟日微吟长短句。\n帘影灯昏，心寄胡琴语。\n数点雨声风约住。\n朦胧淡月云来去。"
  ],
  [
    "乌啼月・乌夜啼",
    "贺铸",
    "牛女相望处，星桥不碍东西。\n重墙未抵蓬山远，却恨画楼低。\n细字频传幽怨，凝缸长照单栖。\n城乌可是知人意，偏向月明啼。"
  ],
  [
    "画眉郎・好女儿",
    "贺铸",
    "雪絮雕章。\n梅粉华妆。\n小芒台、榧机罗湘素，鼓铜蟾砚滴，金雕琴写，玉燕钗梁。\n五马徘徊长路，漫非意、凤求凰。\n认兰情、自有怜才处，似题桥贵客，栽花潘令，真画眉郎。"
  ],
  [
    "试周郎・诉衷情",
    "贺铸",
    "乔家深闭郁金堂。\n朝镜事梅妆。\n云鬟翠钿浮动，微步拥钗梁。\n情尚秘，色犹庄。\n递瞻相。\n弄丝调管，时误新声，翻试周郎。"
  ],
  [
    "新念别・夜游宫",
    "贺铸",
    "湖上兰舟暮发。\n扬州梦断灯明灭。\n想见琼花开似雪。\n帽檐香，玉纤纤，曾为折。\n渔管吹还咽。\n问何意、煎人愁绝。\n江北江南新念别。\n掩芳尊，与谁同，今夜月。"
  ],
  [
    "谒金门",
    "贺铸",
    "溪声急。\n无数落花漂出。\n燕子分泥蜂酿蜜。\n迟迟艳风日。\n须信芳菲随失。\n况复佳期难必。\n拟把此情书万一。\n愁多翻阁笔。"
  ],
  [
    "减字木兰花",
    "贺铸",
    "冷香浮动。\n望处欲声胡蝶梦。\n晓日曈昽。\n愁见凝酥暖渐融。\n鼓催歌送。\n芳酒一尊谁与共。\n寂寞墙东。\n门掩黄昏满院风。"
  ],
  [
    "摊破浣溪沙・山花子",
    "贺铸",
    "锦鞯未弦瑟瑟徽。\n玉纤新拟凤双飞。\n缥缈烛烟花暮暗，就更衣。\n约略整环钗影动，迟回顾步佩声微。\n宛是春风胡蝶舞，带香归。"
  ],
  [
    "鹊踏枝・蝶恋花",
    "仲殊",
    "斜日平山寒已薄。\n雪过松梢，犹有残英落。\n晚色际天天似幕。\n一尊先与东风约。\n邀得红梅同宴乐。\n酒面融春，春满纤纤萼。\n客意为伊浑忘却。\n归船且傍花阴泊。"
  ],
  [
    "点绛唇",
    "仲殊",
    "春遇瑶池，长空飞下残英片。\n素光围练。\n寒透笙歌院。\n莫把寿阳，妆信传书箭。\n掩香面。\n汉宫寻遍。\n月里还相见。"
  ],
  [
    "南歌子",
    "仲殊",
    "十里青山远，潮平陆带沙。\n数声啼鸟怨年华。\n又是凄凉时候、在天涯。\n白露收残暑，清风衬晚霞。\n绿杨堤畔闹荷花。\n记得年时沽酒、那人家。"
  ],
  [
    "减字木兰花",
    "仲殊",
    "谁将妙笔。\n写就素缣三百匹。\n天下应无。\n此是钱塘江上图。\n一般奇绝。\n云淡天低秋夜月。\n费尽丹青。\n只这些儿画不成。"
  ],
  [
    "减字木兰花",
    "仲殊",
    "江南三月。\n犹有枝头千点雪。\n邀上芳尊。\n却占东君一半春。\n尊前眼底。\n南国风光都在此。\n移过江来。\n从此江南不复开。"
  ],
  [
    "南歌子",
    "仲殊",
    "解舞清平乐，如今说向谁。\n红炉片雪上钳锤。\n打就金毛狮子、也堪疑。\n木女明开眼，泥人暗皱眉。\n蟠桃已是著花迟。\n不向春风一笑、待何时。"
  ],
  [
    "踏莎行",
    "仲殊",
    "浓润侵衣，暗香飘砌。\n雨中花色添憔悴。\n凤鞋湿透立多时，不言不语厌厌地。\n眉上新愁，手中文字。\n因何不倩鳞鸿寄。\n想伊只诉薄情人，官中谁管闲公事。"
  ],
  [
    "金蕉叶",
    "仲殊",
    "丛霄逸韵祥烟渺。\n摇金翠、玲珑三岛。\n地控全吴，山横旧楚春来早。\n千里断云芳草。\n六朝遗恨连江表。\n都分付、倚楼吟啸。\n铁瓮城头，一声画角吹残照。\n带夜潮来到。"
  ],
  [
    "定风波",
    "仲殊",
    "花戟云幡拥上方。\n画帘风细度春香。\n银色界前多远景。\n人静。\n铁城西面又斜阳。\n山色入江流不尽，古今一梦莫思量。\n故里无家归去懒。\n伤远。\n年华满眼多凄凉。"
  ],
  [
    "蝶恋花",
    "仲殊",
    "北固山前波浪远。\n铁瓮城头，画角残声短。\n促酒溅金催小宴。\n灯摇蜡焰香风软。\n落日烟霞晴满眼。\n欲仗丹青，巧笔彤牙管。\n解写伊川山色浅。\n谁能画得江天晚。"
  ],
  [
    "南徐好",
    "仲殊",
    "南徐好，鼓角乱云中。\n金地浮山星雨点，铁城横锁瓮三重。\n开国旧夸雄。\n春过後，佳气荡晴空。\n渌水画桥沽酒市，清江晚渡落花风。\n千古夕阳红。"
  ],
  [
    "南徐好",
    "仲殊",
    "南徐好，城里小花山。\n淡薄融香松滴露，萧疏笼翠竹生烟。\n风月共闲闲。\n金晕暗，灯火小红莲。\n太尉昔年行乐地，都人今日散花天。\n桃李但无言。"
  ],
  [
    "南徐好",
    "仲殊",
    "南徐好，桥下渌波平。\n画柱千年尝有鹤，垂杨三月未闻莺。\n行乐过清明。\n南北岸，花市管弦声。\n邀客上楼双酒，舣舟清夜两街灯。\n直上月亭亭。"
  ],
  [
    "南徐好",
    "仲殊",
    "南徐好，溪上百花堆。\n宴罢歌声随水去，梦回春色入门来。\n芳草遍池台。\n文彩动，奎璧烂昭回。\n玉殿仪刑推旧德。\n金銮词赋少高才。\n丹诏起风雷。"
  ],
  [
    "南徐好",
    "仲殊",
    "南徐好，春坞锁池亭。\n山送云来长入梦，水浮花去不知名。\n烟草上东城。\n歌榭外，杨柳晚青青。\n收拾年华藏不住，暗传消息漏新声。\n无计奈流莺。"
  ],
  [
    "南徐好",
    "仲殊",
    "南徐好，多景在楼前。\n京口万家寒食日，淮南千里夕阳天。\n天际几重山。\n莺啼处，人倚画阑干。\n西寨烟深晴後色，东风春减夜来寒。\n花满过江船。"
  ],
  [
    "南徐好",
    "仲殊",
    "南徐好，浮玉旧花宫。\n琢破琉璃闲世界，化城楼阁在虚空。\n香雾锁重重。\n天共水，高下混相通。\n云外月轮波底见，倚阑人在一光中。\n此景与谁同。"
  ],
  [
    "南徐好",
    "仲殊",
    "南徐好，樽酒上西楼。\n调鼎勋庸还世事，镇江旌节从仙游。\n楼下水空流。\n桃李在，花月更悠悠。\n侍燕歌终无旧梦，画眉灯暗至今愁。\n香冷舞衣秋。"
  ],
  [
    "南徐好",
    "仲殊",
    "南徐好，桥下绿杨村。\n两谢风流称郡守，二苏家世作州民。\n文彩动星辰。\n书万卷，今日富儿孙。\n三径客来消永昼，百壶酒尽过芳春。\n江月伴开尊。"
  ],
  [
    "南徐好",
    "仲殊",
    "南徐好，直下控淮津。\n山放凝云低凤翅，潮生轻浪卷龙鳞。\n清洗古今愁。\n天尽处，风水接西滨。\n井里不传溪上信，杨花犹见渡头春。\n愁杀渡江人。"
  ],
  [
    "失调名",
    "仲殊",
    "潇潇暮雨，梨花寒食。"
  ],
  [
    "减字木兰花",
    "仲殊",
    "青条绿叶。\n结起蓬瀛连万叠。\n风引飘飘。\n下有红波引六鳌。\n五城烟敛。\n剪碎采云红点点。\n帖在山腰。\n旁有斑斑雪未消。"
  ],
  [
    "浣溪沙",
    "仲殊",
    "楚客才华为发扬。\n深林著意不相忘。\n梦成燕国正芬芳。\n莫把品名闲议拟，且看青凤羽毛长。\n十分领取面前香。"
  ],
  [
    "醉花阴",
    "仲殊",
    "轻红蔓引丝多少。\n剪青兰叶巧。\n人向月中归，留下星钿，弹破真珠小。\n等闲不管春知道。\n多著绣帘围绕。\n只恐被东风，偷得馀香，分付闲花草。"
  ],
  [
    "西江月",
    "仲殊",
    "味过华林芳蒂，色兼阳井沈朱。\n轻匀绛蜡裹团酥。\n不比人间甘露。\n神鼎十分火枣，龙盘三寸红珠。\n清含冰蜜洗云腴。\n只恐身轻飞去。"
  ],
  [
    "玉楼春",
    "仲殊",
    "飞香漠漠帘帷暖。\n一线水沈烟未断。\n红楼西畔小阑干，尽日倚阑人已远。\n黄梅雨入芭蕉晚。\n凤尾翠摇双叶短。\n旧年颜色旧年心，留到如今春不管。"
  ],
  [
    "虞美人",
    "仲殊",
    "一番雨过年芳浅。\n袅袅心情懒。\n章台人过马嘶声。\n小眉不盏恨盈盈。\n怨清明。\n烟柔露软湖东岸。\n恼乱春风惯。\n一声莺是故园莺。\n及至如今□闻处、又多情。"
  ],
  [
    "诉衷情",
    "仲殊",
    "楚江南岸小青楼。\n楼前人舟。\n别来後庭花晚，花上梦悠悠。\n山不断，水空流，漫凝眸。\n建康宫殿，燕子来时，多少闲愁。"
  ],
  [
    "诉衷情",
    "仲殊",
    "锺山影里看楼台。\n江烟晚翠开。\n六朝旧时明月，清夜满秦淮。\n寂寞处，两潮回。\n黯愁怀。\n汀花雨细，水树风闲，又是秋来。"
  ],
  [
    "诉衷情",
    "仲殊",
    "清波门外拥轻衣。\n杨花相送飞。\n西湖又还春晚，水树乱莺啼。\n闲院宇，小帘帏。\n晚初归。\n钟声已过，篆香才点，月到门时。"
  ],
  [
    "诉衷情",
    "仲殊",
    "长桥春水拍堤沙。\n疏雨带残霞。\n几声脆管何处，桥下有人家。\n宫树绿，晚烟斜。\n噪闲鸦。\n山光无尽，水风长在，满面杨花。"
  ],
  [
    "诉衷情",
    "仲殊",
    "涌金门外小瀛洲。\n寒食更风流。\n红船满湖歌吹，花外有高楼。\n晴日暖，淡烟浮。\n恣嬉游。\n三千粉黛，十二阑干，一片云头。"
  ],
  [
    "蝶恋花",
    "仲殊",
    "开到杏花寒食近。\n人在花前，宿酒和春困。\n酒有尽时情不尽。\n日长只恁厌厌闷。\n经岁别离闲与问。\n花上啼莺，解道深深恨。\n可惜断云无定准。\n不能为寄蓝桥信。"
  ],
  [
    "柳梢青",
    "仲殊",
    "岸草平沙。\n吴王故苑，柳袅烟斜。\n雨後寒轻，风前香软，春在梨花。\n行人一棹天涯。\n酒醒处，残阳乱鸦。\n门外秋千，墙头红粉，深院谁家。"
  ],
  [
    "望江南・忆江南",
    "仲殊",
    "成都好，蚕市趁遨游。\n夜放笙歌喧紫陌，春遨灯火上高楼。\n车马溢瀛洲。\n人散後，茧馆喜绸缪。\n柳叶已饶烟黛细，桑条何似玉纤柔。\n立马看风流。"
  ],
  [
    "失调名",
    "仲殊",
    "椒觞献寿瑶觞满。\n采幡儿、轻轻剪。"
  ],
  [
    "失调名",
    "仲殊",
    "柏觞敛滟银幡小。"
  ],
  [
    "失调名",
    "仲殊",
    "遥想天孙离别後，一宵欢会，暂停机杼。"
  ],
  [
    "失调名",
    "仲殊",
    "疏雨洗云轺，望极银河影里。"
  ],
  [
    "失调名",
    "仲殊",
    "玉线金针，千般声笑，月下人家。"
  ],
  [
    "失调名",
    "仲殊",
    "戏马风流，佩茱萸时节。"
  ],
  [
    "望江南・忆江南",
    "仲殊",
    "成都好，药市晏游闲。\n步出五门鸣剑佩，别登三岛看神仙。\n缥缈结灵烟。\n云影里，歌吹暖霜天。\n何用菊花浮玉醴，愿求朱草化金丹。\n一粒定长年。"
  ],
  [
    "南柯子・南歌子",
    "仲殊",
    "金甃蟠龙尾，莲开舞凤头。\n凉生宫殿不因秋。\n门外莫寻尘世，卷地江流。\n霁色澄千里，潮声带两洲。\n月华轻泛浪花浮。\n今夜蓬莱归梦，十二琼楼。"
  ],
  [
    "减字木兰花",
    "仲殊",
    "山阴道士。\n鹤目龟趺多秀气。\n右领将军。\n萧散精神一片云。\n东山太傅。\n落落龙骧兼虎步。\n潦倒支公。\n穷骨零丁少道风。"
  ],
  [
    "惜双双・惜分飞",
    "仲殊",
    "瘐领香前亲写得。\n子细看，粉匀无迹。\n月殿休寻觅。\n姑射人来，知是曾相识。\n不要青春闲用力。\n也曾寄、江南信息。\n著意应难摘。\n留与梨花，比并真颜色。"
  ],
  [
    "如梦令",
    "吕本中",
    "海雁桥边春苦。\n几见落花飞絮。\n重到柳行西，懒问画楼何处。\n凝伫。\n凝伫。\n十顷荷花风雨。"
  ],
  [
    "宣州竹・虞美人",
    "吕本中",
    "小溪篷底湖风重。\n吹破凝酥动。\n一枝斜映庾门深。\n冷淡无言香泛、月华清。\n已经轻瘦谁为共。\n魂绕徐熙□。\n耻同桃李困春容。\n肯向毫端开发、两云中。"
  ],
  [
    "临江仙",
    "毕良史",
    "霜月穿帘乍白，苹风入坐偏凉。\n麾灯促席诧时光。\n桃花歌扇小，杨柳舞衫长。\n别乘平分风月，词人剩引觥觞。\n莫将幽恨搅刚肠。\n尽添金掌露，频注玉猊香。"
  ],
  [
    "好事近",
    "毕良史",
    "高会罢飞觞。\n方锦再移珍席。\n雷鼎乍烹甘液，试问侯苍璧。\n翠虬宝钏捧殷勤，明灭粲金碧。\n宾主放怀谈笑，满华堂春色。"
  ],
  [
    "小重山",
    "沈晦",
    "湖上秋来莲荡空。\n年华都付与，木芙蓉。\n采菱舟子两相逢。\n双媚靥，一笑与谁浓。\n斜日落溟蒙。\n鸳鸯飞起处，水无踪。\n望湖楼上两三峰。\n人不见，林外数声钟。"
  ],
  [
    "点绛唇",
    "郭章",
    "翠柏丹崖，碧云深锁神仙府。\n势盘龙虎。\n楼观雄中土。\n我欲停时，又恐斜阳暮。\n黄尘路。\n客怀良苦。\n满目西山雨。"
  ],
  [
    "蝶恋花",
    "赵鼎",
    "一朵江梅春带雪。\n玉软云娇，姑射肌肤洁。\n照影凌波微步怯。\n暗香浮动黄昏月。\n谩道广平心似铁。\n词赋风流，不尽愁千结。\n望断江南音信绝。\n陇头行客空情切。"
  ],
  [
    "蝶恋花",
    "赵鼎",
    "尽日东风吹绿树。\n向晚轻寒，数点催花雨。\n年少凄凉天付与。\n更堪春思萦离绪。\n临水高楼携酒处。\n曾倚哀弦，歌断黄金缕。\n楼下水流何处去。\n凭栏目送苍烟暮。"
  ],
  [
    "虞美人",
    "赵鼎",
    "魂消目断关山路。\n曾送雕鞍去。\n而今留滞古陪京。\n还是一尊芳酒、送君行。\n吾庐好在条山曲。\n三径应芜没。\n诛茅为我补东篱。\n会待新春残腊、也来归。"
  ],
  [
    "怨春风・一斛珠",
    "赵鼎",
    "宝鉴菱花莹。\n孤鸾慵照影。\n鱼书蝶梦两浮沉，恨恨恨。\n结尽丁香，瘦如杨柳，雨疏云冷。\n宿醉厌厌病。\n罗巾空泪粉。\n欲将远意托湘弦，闷闷闷。\n香絮悠悠，画帘悄悄，日长春困。"
  ],
  [
    "点绛唇",
    "赵鼎",
    "香冷金炉，梦回鸳帐馀香嫩。\n更无人问。\n一枕江南恨。\n消瘦休文，顿觉春衫褪。\n清明近。\n杏花吹尽。\n薄暮东风紧。"
  ],
  [
    "人月圆",
    "赵鼎",
    "连环宝瑟深深愿，结尽一生愁。\n人间天上，佳期胜赏，今夜中秋。\n雅歌妍态，嫦娥见了，应羡风流。\n芳尊美酒，年年岁岁，月满高楼。"
  ],
  [
    "河传",
    "赵鼎",
    "年年桃李。\n渺关河一梦，飞花空委。\n鸿去燕来，锦字参差难寄。\n敛双眉、山对起。\n娇波泪落妆如洗。\n独倚高楼，日日春风里。\n江水际。\n天色无情，似送离怀千里。"
  ],
  [
    "燕归梁",
    "赵鼎",
    "绰约彤霞降紫霄。\n是仙子风标。\n湘裙明佩响琼瑶。\n散馥郁、暗香飘。\n小春十月寒犹浅，妆粉弄梅梢。\n秦楼风月待吹箫。\n舞双鹤、醉蟠桃。"
  ],
  [
    "减字木兰花",
    "赵鼎",
    "笔端红翠。\n造化工夫春有意。\n云梦涵胸。\n好去蓬山十二重。\n天街追骑。\n催唤谪仙泥样醉。\n电扫云空。\n百斛明珠咳唾中。"
  ],
  [
    "好事近",
    "赵鼎",
    "兰烛画堂深，歌吹已终瑶席。\n碾破密云金缕，送蓬莱归客。\n看看宣诏未央宫，草诏侍宸极。\n拜赐一杯甘露，泛天边春色。"
  ],
  [
    "贺圣朝",
    "赵鼎",
    "断霞收尽黄昏雨。\n滴梧桐疏树。\n帘栊不卷夜沈沈，锁一庭风露。\n天涯人远，心期梦悄，苦长宵难度。\n知他窗外促织儿，有许多言语。"
  ],
  [
    "乌夜啼",
    "赵鼎",
    "檐花点滴秋清。\n寸心惊。\n香断一炉沈水、一灯青。\n凉宵永。\n孤衾冷。\n梦难成。\n叶叶高梧敲恨、送残更。"
  ],
  [
    "浣溪沙",
    "赵鼎",
    "艳艳春娇入眼波。\n劝人金盏缓声歌。\n不禁粉泪揾香罗。\n暮雨朝云相见少，落花流水别离多。\n寸肠争奈此情何。"
  ],
  [
    "画堂春",
    "赵鼎",
    "空笼帘影隔垂杨。\n梦回芳草池塘。\n杏花枝上蝶双双。\n春昼初长。\n强理云鬟临照，暗弹粉泪沾裳。\n自怜容艳惜流光。\n无限思量。"
  ],
  [
    "浪淘沙",
    "赵鼎",
    "归计信悠悠。\n归去谁留。\n梦随江水绕沙洲。\n沙上孤鸿犹笑我，萍梗飘流。\n与世且沈浮。\n要便归休。\n一杯消尽一生愁。\n傥有人来闲论事，我会摇头。"
  ],
  [
    "河传",
    "赵鼎",
    "秋光向晚。\n叹羁游坐见。\n年华将换。\n一纸素书，拟托南来征雁。\n奈雪深、天更远。\n东窗皓月今宵满。\n浅酌芳尊，暂倩嫦娥伴。\n应念夜长，旅枕孤衾不暖。\n便莫教、清影转。"
  ],
  [
    "鹧鸪天",
    "赵鼎",
    "客路那知岁序移。\n忽惊春到小桃枝。\n天涯海角悲凉地，记得当年全盛时。\n花弄影，月流辉。\n水精宫殿五云飞。\n分明一觉华胥梦，回首东风泪满衣。"
  ],
  [
    "浣溪沙",
    "赵鼎",
    "惜别怀归老不禁。\n一年春事柳阴阴。\n日下长安何处是，碧云深。\n已恨梅花疏远信，休传桃叶怨遗音。\n一醉东风分首去，两惊心。"
  ],
  [
    "如梦令",
    "赵鼎",
    "烟雨满江风细。\n江上危楼独倚。\n歌罢楚云空，楼下依前流水。\n迢递。\n迢递。\n目送孤鸿千里。"
  ],
  [
    "好事近",
    "赵鼎",
    "杨柳曲江头，曾记彩舟良夕。\n一枕楚台残梦，似行云无迹。\n青山迢递水悠悠，何处问消息。\n还是一年春暮，倚东风独立。"
  ],
  [
    "点绛唇",
    "赵鼎",
    "惜别伤离，此生此念无重数。\n故人何处。\n还送春归去。\n美酒一杯，谁解歌金缕。\n无情绪。\n淡烟疏雨。\n花落空庭暮。"
  ],
  [
    "相思令・相思儿令",
    "赵鼎",
    "归去来。\n归去来。\n昨夜东风吹梦回。\n家山安在哉。\n酒一杯。\n复一杯。\n准拟愁怀待酒开。\n愁多肠九回。"
  ],
  [
    "乌夜啼",
    "赵鼎",
    "雨馀风露凄然。\n月流天。\n还是年时今夜、照关山。\n收别泪。\n持杯起。\n问婵娟。\n问我扁舟流荡、几时还。"
  ],
  [
    "好事近",
    "赵鼎",
    "春色遍天涯，寒谷未知消息。\n且共一尊芳酒，看东风飞雪。\n太平遗老洞霄翁，相对两华发。\n一任醉魂飞去，访琼瑶宫阙。"
  ],
  [
    "好事近",
    "赵鼎",
    "羁旅转飞蓬，投老未知休息。\n却念故园春事，舞残红飞雪。\n危楼高处望天涯，云海寄穷发。\n只有旧时凉月，照清伊双阙。"
  ],
  [
    "好事近",
    "赵鼎",
    "一炷鼻端香，方寸浪平风息。\n汲取玉池春水，点红炉微雪。\n年来都以酒相妨，进退只毫发。\n却道醉乡深处，是三山神阙。"
  ],
  [
    "好事近",
    "赵鼎",
    "烟雾锁青冥，直上九关一息。\n姑射有人相挽，莹肌肤冰雪。\n骑鲸却下大荒来，天风乱吹发。\n慨念故人非是，漫尘埃城阙。"
  ],
  [
    "少年游",
    "赵鼎",
    "三月正当三十日，愁杀醉吟翁。\n可奈青春，太无情甚，归去苦匆匆。\n共君今夜不须睡，尊酒且从容。\n说与楼头，打钟人道，休打五更钟。"
  ],
  [
    "贺圣朝",
    "赵鼎",
    "花光烛影春容媚。\n香生和气。\n纷纷儿女拜翁前，劝犀尊金醴。\n凌烟图画，王侯富贵，非翁雅意。\n愿翁早早乞身归，对青山沈醉。"
  ],
  [
    "贺圣朝",
    "赵鼎",
    "征鞍南去天涯路。\n青山无数。\n更堪月下子规啼，向深山深处。\n凄然推枕，难寻新梦，忍听伊言语。\n更阑人静一声声，道不如归去。"
  ],
  [
    "小重山",
    "赵鼎",
    "漠漠晴霓和雨收。\n长波千万里，拍天流。\n云帆烟棹去悠悠。\n西风里，归兴满沧州。\n谩道醉忘忧。\n荡高怀远恨，更悲秋。\n一眉山色为谁愁。\n黄昏也，独自倚危楼。"
  ],
  [
    "惜双双・惜分飞",
    "赵鼎",
    "度陇信音谁与寄。\n肠断江南千里。\n深雪前村里。\n一枝昨夜传芳意。\n冷蕊暗香空旖旎。\n也应是、春来憔悴。\n风度将谁比。\n忆曾插向香罗□。"
  ],
  [
    "西江月",
    "赵鼎",
    "世态浮云易变，时光飞箭难留。\n五年重见海东头。\n只有交情似旧。\n未尽别来深意，难堪老去离愁。\n青山迢递水悠悠。\n明日扁舟病酒。"
  ],
  [
    "行香子",
    "赵鼎",
    "草色芊绵。\n雨点阑斑。\n糁飞花、还是春残。\n天涯万里，海上三年。\n试倚危楼，将远恨，卷帘看。\n举头见日，不见长安。\n谩凝眸、老泪凄然。\n山禽飞去，榕叶生寒。\n到黄昏也，独自个，尚凭阑。"
  ],
  [
    "醉桃园・桃源忆故人",
    "赵鼎",
    "青春不与花为主。\n花正开时春暮。\n花下醉眠休诉。\n看取春归去。\n莺愁蝶怨春知否。\n欲问春归何处。\n只有一尊芳醑。\n留得青春住。"
  ],
  [
    "浪淘沙",
    "赵鼎",
    "霜露日凄凉。\n北雁南翔。\n惊风吹起不成行。\n吊影苍波何限恨，日暮天长。\n为尔惜流光。\n还是重阳。\n故人何处舣危墙。\n寄我相思千点泪，直过潇湘。"
  ],
  [
    "浪淘沙",
    "赵鼎",
    "玉宇洗秋晴。\n凉月亭亭。\n梦回孤枕琐窗明。\n何处飞来三弄笛，风露凄清。\n曾看玉纤横。\n苦爱新声。\n由来百虑为愁生。\n此夜曲中闻折柳，都是离情。"
  ],
  [
    "青玉案",
    "蒋璨",
    "三年枕上吴中路。\n遣黄耳、随君去。\n欲过松江呼小渡。\n莫惊鸥鹭，四桥都是，老子经行处。\n辋川图上看春暮。\n长忆高人右丞句。\n作个归期天未许。\n春衫犹是，小蛮针线，曾湿西湖雨。"
  ],
  [
    "小冲山・小重山",
    "李邴",
    "谁劝东风腊里来。\n不知天待雪，恼江梅。\n东郊寒色尚徘徊。\n双彩燕，飞傍鬓云堆。\n玉冷晓妆台。\n宜春金缕字，拂香腮。\n红罗先绣踏青鞋。\n春犹浅，花信更须催。"
  ],
  [
    "木兰花・玉楼春",
    "李邴",
    "沈吟不语晴窗畔。\n小字银钩题欲遍。\n云情散乱未成篇，花骨斜终带软。\n重重说尽情和怨。\n珍重提携常在眼。\n暂时得近玉纤纤，翻羡缕金红象管。"
  ],
  [
    "清平乐",
    "李邴",
    "露花烟柳。\n春思浓如酒。\n几阵狂风新雨後。\n满地落红铺绣。\n风流何处疏狂。\n厌厌恨结柔肠。\n又是危阑独倚，一川烟草斜阳。"
  ],
  [
    "满庭芳",
    "李邴",
    "又喜椒觞到手，宝胜里、仍剪金花。"
  ],
  [
    "玉楼春",
    "李邴",
    "一年适尽莲花漏，翠井屠苏沈冻酒。"
  ],
  [
    "满庭芳",
    "李邴",
    "凉风吹帽，横槊试登高。\n想见征西旧事，龙山会、宾主俱豪。"
  ],
  [
    "调笑令",
    "李邴",
    "双绿。\n淡匀拂。\n两脸春融光透玉。\n起来却怕东风触。\n本是一团香玉。\n飞鸾台上看未足。\n贮向阿娇金屋。"
  ],
  [
    "导引",
    "无名氏",
    "长乐晚彩戏莱衣。\n奄忽梦报仙期。\n帝乡渺渺乘鸾去，啼红嫔御不胜悲。\n苍梧烟水杳难追。\n肠断处、过江时。\n银涛千万叠，不知何处是瑶池。"
  ],
  [
    "导引",
    "无名氏",
    "返虞长乐，犹是忆宾天。\n何事驾仙。\n箫笳仪卫辞宫阙，移仗入云烟。\n於皇清庙敞华筵。\n昭穆谨承先。\n千秋长奉尝孝，永享中兴年。"
  ],
  [
    "导引",
    "无名氏",
    "鼎湖龙远，九祭毕嘉觞。\n遥望白云乡。\n箫笳凄咽离天阙，千仗俨成行。\n圣神昭穆盛重光。\n宝室万年藏。\n皇心追慕思无极，孝飨奉尝。"
  ],
  [
    "导引",
    "无名氏",
    "凤箫声断，缥缈溯丹邱。\n犹是忆河洲。\n荧煌宝册来天上，何处访仙游。\n葱葱郁郁瑞光浮。\n嘉酌侑芳羞。\n雕舆绣归新庙，百世与千秋。"
  ],
  [
    "导引",
    "无名氏",
    "中兴复古，孝治日昭鸿。\n原庙饰瑰宫。\n金壁千门万，楹桷竟穹崇。\n亭童芝盖拥旌龙。\n列圣俨相从。\n共锡神孙千万寿，龟鼎亘衡嵩。"
  ],
  [
    "导引",
    "无名氏",
    "坤仪厚载，遗德满寰中。\n归御广寒宫。\n玉容如在飚舆远，长乐起悲风。\n霓旌绛节下层空。\n云阙晓瞳。\n真游千载安原庙，圣孝与天通。"
  ],
  [
    "导引",
    "无名氏",
    "深仁厚德，流泽自无穷。\n仙驭倏宾空。\n衣冠未返苍梧远，遥望鼎湖龙。\n人间仿佛认天容。\n缥缈五云中。\n帝城犹有遗民在，垂泪向西风。"
  ],
  [
    "导引",
    "无名氏",
    "金殿晚、愁结坤宁。\n天下母、忽仙升。\n云山浩浩归何处，但闻空际彩鸾声。\n紫箫断後无踪迹，烟霭霭，夜澄澄。\n晓梦到瑶城。\n当时花木正冥冥。"
  ],
  [
    "导引",
    "无名氏",
    "紫鸾飞去，玉殿锁坤宁，珠箔俨银屏。\n仙家不似人间世，无处觅云。\n金铺肃肃湛严扃，天册下彤庭。\n嘉觞好在新宫荐，万世妥神灵。"
  ],
  [
    "导引",
    "无名氏",
    "秋月冷、秋鹤无声。\n清禁晓、动皇情。\n玉笙忽断今何在，不知谁报玉楼成。\n七星授辔骖鸾种，人不见、恨难平。\n何以返霓旌。\n一天风露苦凄清。"
  ],
  [
    "导引",
    "无名氏",
    "皇家多庆，亲寿与天长。\n德业播辉光。\n煌宝册来清禁，玉篆映金相。\n庭闱尊奉会明昌。\n佳气溢康庄。\n洪禧申辑名增衍，亿载颂无疆。"
  ],
  [
    "导引",
    "无名氏",
    "上皇天大，华旦焕尧文。\n鸿福浩无垠。\n羽龙俄驾灵去，空锁鼎湖云。\n稽山翠拥浙江。\n归旆卷缤纷。\n仙游指日严升，万载颂高勋。"
  ],
  [
    "导引",
    "无名氏",
    "虞觞奉主，仙驭返皇宫。\n礼典极钦崇。\n云旗前导开清庙，龙管咽薰风。\n巍巍尧父告神功。\n追慕孝诚通。\n千秋万岁中兴统，宗祀与天同。"
  ],
  [
    "导引",
    "无名氏",
    "中兴揖逊，功德仰兼隆。\n仁泽被华戎。\n鼎湖俄痛遗弓堕，日日想威容。\n柔仪懿范与尧同。\n飚驭俨相从。\n灵宫真馆偕来燕，垂裕永无穷。"
  ],
  [
    "导引",
    "无名氏",
    "皇家盛事，三殿庆重重。\n圣主极推崇。\n瑶编宝列相辉映，归美意何穷。\n钧韶九奏度春风。\n彩仗焕仪容。\n欢声和气弥寰宇，皇寿与天同。"
  ],
  [
    "导引",
    "无名氏",
    "重亲万寿，八帙衍新元。\n礼典备文孙。\n温温和气迎长日，宝册焕瑶琨。\n徽音显号自尧门。\n德行已该存。\n更期昌算齐箕翼，愈久愈崇尊。"
  ],
  [
    "导引",
    "无名氏",
    "笳鼓发、云惨寒空。\n丹去、卷悲风。\n忧勤六载亲几务，有巍巍、圣德仁功。\n褰裳尊处大安宫。\n荆鼎就、遽遗弓。\n仙游攀不及，臣民号恸诉苍穹。"
  ],
  [
    "导引",
    "无名氏",
    "龟书畀姒，历数在皇躬。\n揖逊仰高风。\n鼎湖龙去遗弓堕，冠剑锁深宫。\n涂山齐德翊成功。\n仙魄蚤宾空。\n珍台闲馆栖神地，献飨永无穷。"
  ],
  [
    "导引",
    "无名氏",
    "思齐文母，盛德比姜任。\n拥佑极恩深。\n汤孙归美熙鸿号，镂玉更绳金。\n虞庭万辟萃华簪。\n法仗俨天临。\n展闱庆典年年举，千古播徽音。"
  ],
  [
    "导引",
    "无名氏",
    "霜月苦、宫鼓冬冬。\n霓启、鹤闱空。\n洞箫声断知何处，海山依约五云东。\n玉符龙节参神，昭圣眷、惨天容。\n千古恨无穷。\n遍山松柏撼悲风。"
  ],
  [
    "导引",
    "无名氏",
    "三弄晓、云黯天低。\n攀六引、转悲凄。\n俭慈孝哲锺天性，深仁厚泽遍群黎。\n东西南北商霓。\n功甫就、别宸闺。\n臣民千古恨，几时羽卫带潮归。"
  ],
  [
    "导引",
    "无名氏",
    "中兴四叶，休德继昭清。\n王度日熙平。\n气调玉烛金穰应，八表颂声腾。\n中原图籍入宸廷。\n列圣慰真灵。\n衮龙登庙游仙阙，亿万载尊承。"
  ],
  [
    "导引",
    "无名氏",
    "中兴五叶，天子肇明。\n一德格高。\n宁皇至圣功超古，万国慕深仁。\n徽称显号又还新。\n功德粲雕珉。\n乾坤绘画终难尽，遗泽在斯民。"
  ],
  [
    "鹧鸪天",
    "无名氏",
    "遇酒当歌酒满斟。\n一觞一咏乐天真。\n三杯五盏陶情性，对月临风自赏心。\n环列处，总佳宾。\n歌声缭亮遏行云。\n春风满座知音者，一曲教君侧耳听。"
  ],
  [
    "西江月",
    "无名氏",
    "么六把门已定，二四三五成梁。\n须知四六做烟梁。\n五六单行无障。\n掷得么三采出，填胲此处高强。\n到家先起妙无双。\n号曰金赢取赏。"
  ],
  [
    "卜算子",
    "无名氏",
    "我有一枝花，斟我些儿酒。\n唯愿花心似我心，岁岁长相守。\n满满泛金杯。\n重把花来嗅。\n不愿花枝在我旁，付与他人手。"
  ],
  [
    "浪淘沙令",
    "无名氏",
    "今日□筵中。\n酒侣相逢。\n大家满满泛金锺。\n自起自斟还自饮，一笑春风。\n传与主人翁。\n权且饶侬。\n侬今沈醉眼朦胧。\n此酒可怜无伴饮，付与诸公。"
  ],
  [
    "调笑令",
    "无名氏",
    "花酒。\n满筵有。\n酒满金杯花在手。\n头上戴花方饮酒。\n饮罢了高叉手。\n琵琶拨尽相思调。\n更向当筵舞袖。"
  ],
  [
    "花酒令",
    "无名氏",
    "花酒。\n是我平生结底亲朋友。\n十朵五枝花，三杯两盏酒。\n休问南辰共北斗。\n任从他鸟飞兔走。\n酒满金卮花在手。\n且戴花饮酒。"
  ],
  [
    "锦缠道",
    "无名氏",
    "燕子呢喃，景色乍长春昼。\n睹园林、万花如绣。\n海棠经雨胭脂透。\n柳展宫眉，翠拂行人首。\n向郊原踏青，恣歌携手。\n醉醺醺、尚寻芳酒。\n间牧童、遥指孤村道。\n杏花深处，那里人家有。"
  ],
  [
    "浣溪沙",
    "无名氏",
    "水涨鱼天拍柳桥。\n云鸠拖雨过江皋。\n一番春信入东郊。\n闲碾凤团消短梦，静看燕子垒新巢。\n又移日影上花梢。"
  ],
  [
    "如梦令",
    "无名氏",
    "莺嘴啄花红溜。\n燕尾点波绿皱。\n指冷玉笙寒，吹彻小梅春透。\n依旧。\n依旧。\n人与绿杨俱瘦。"
  ],
  [
    "眼儿媚",
    "无名氏",
    "杨柳丝丝弄轻柔。\n烟缕织成愁。\n海棠未雨，梨花先雪，一半春休。\n而今往事难重省，归梦绕秦楼。\n相思只在，丁香枝上，豆蔻梢头。"
  ],
  [
    "青玉案",
    "无名氏",
    "一年春事都来几。\n早过了、三之二。\n绿暗红嫣浑可事。\n绿杨庭院，暖风帘幕，有个人憔悴。\n买花载酒长安市。\n又争似家山见桃李。\n不枉东风吹客泪，相思难表，梦魂无据，惟有归来是。"
  ],
  [
    "声声令・胜胜令",
    "无名氏",
    "帘移碎影，香褪衣襟。\n旧家庭院嫩苔侵。\n东风过尽，暮云锁、绿窗深。\n怕对人、闲枕剩衾。\n楼底轻阴。\n春信断、怯登临。\n断肠魂梦两沈沈。\n花飞水远，便从今、莫追寻。\n又怎禁、蓦地上心。"
  ],
  [
    "临江仙",
    "无名氏",
    "绿暗汀洲三月暮，落花风静帆收。\n垂杨低映木兰舟。\n半篙春水滑，一段夕阳愁。\n灞水桥东回首处，美人亲上帘钩。\n青鸾无计入红楼。\n行云归楚峡，飞梦到扬州。"
  ],
  [
    "怨王孙・忆王孙",
    "无名氏",
    "梦断漏悄。\n愁浓酒恼。\n宝枕生寒，翠屏向晓。\n门外谁扫残红。\n夜来风。\n玉箫声断人何处。\n春又去。\n忍把归期负。\n此情此恨此际，拟托行云。\n问东君。"
  ],
  [
    "凤凰阁",
    "无名氏",
    "遍园林绿暗，浑如翠幄。\n下无一片是花萼。\n可恨狂风横雨，忒煞情薄。\n尽底把、韶华送却。\n杨花无奈，是处穿帘透幕。\n岂知人意正萧索。\n春去也，这般愁、没处安著。\n怎奈向、黄昏院落。"
  ],
  [
    "祝英台近",
    "无名氏",
    "剪酴、移红药，深院教鹦鹉。\n消遣宿酲，枕熏沈炷。\n自从载酒西湖，探梅南浦，久不见、雪儿歌舞。\n恨无据。\n因甚不展眉头，凝愁过百五。\n双燕见情，难寄断肠句。\n可怜泪湿青绡，怨题红叶，落花乱、一帘风雨。"
  ],
  [
    "鹧鸪天",
    "无名氏",
    "枝上流莺和泪闻。\n新啼痕间旧啼痕。\n一春鱼鸟无消息，千里关山劳梦魂。\n无一语，对芳尊。\n安排肠断到黄昏。\n甫能炙得灯儿了，雨打梨花深闭门。"
  ],
  [
    "长相思",
    "无名氏",
    "红满枝。\n绿满枝。\n宿雨厌厌睡起迟。\n闲庭花影移。\n忆归期。\n数归期。\n梦见虽多相见稀。\n相逢知几时。"
  ],
  [
    "谒金门",
    "韦庄",
    "春雨足。\n染就一溪新绿。\n柳外飞来双羽玉。\n弄晴相对浴。\n楼外翠帘高轴。\n倚遍栏干几曲。\n云淡水平烟树簇。\n寸心千里目。"
  ],
  [
    "探春令",
    "无名氏",
    "绿杨枝上晓莺啼，报融和天气。\n被数声、吹入纱窗里。\n又惊起娇娥睡。\n绿云斜金钗堕。\n惹芳心如醉。\n为少年湿了，鲛绡帕上，都是相思泪。"
  ],
  [
    "点绛唇",
    "无名氏",
    "春雨，淡烟深锁垂杨院。\n暖风轻扇。\n落尽桃花片。\n薄幸不来，前事思量遍。\n无由见。\n泪痕如线。\n界破残妆面。"
  ],
  [
    "点绛唇",
    "无名氏",
    "莺踏花翻，乱红堆径无人扫。\n杜鹃来了。\n梅子枝头小。\n拨尽琵琶，总是相思调。\n知音少。\n暗伤怀抱。\n门掩青春老。"
  ],
  [
    "菩萨蛮",
    "无名氏",
    "金风簌簌惊黄叶。\n高楼影转银蟾匝。\n梦断绣帘垂。\n月明乌鹊飞。\n新愁知几许。\n欲似丝千缕。\n雁已不堪闻。\n砧声何处村。"
  ],
  [
    "捣练子",
    "无名氏",
    "心耿耿，泪双双。\n皓月清风冷透窗。\n人去秋来宫漏永，夜深无语对银缸。"
  ],
  [
    "忆秦娥",
    "无名氏",
    "香馥馥。\n樽前有个人如玉。\n人如玉。\n翠翘金凤，内家妆束。\n娇羞爱把眉儿蹙。\n逢人只唱相思曲。\n相思曲。\n一声声是，怨红愁绿。"
  ],
  [
    "柳梢青",
    "无名氏",
    "有个人人。\n海棠标韵，飞燕轻盈。\n酒晕潮红，羞娥凝绿，一笑生春。\n为伊无限伤心。\n更说甚、巫山楚云。\n斗帐香消，纱窗月冷，著意温存。"
  ],
  [
    "苏幕遮",
    "无名氏",
    "陇云沈，新月小。\n杨柳梢头，能有春多少。\n试著罗裳寒尚峭。\n帘卷青楼，占得东风早。\n翠屏深，香篆袅。\n流水落花，不管刘郎到。\n三叠阳关声渐杳。\n断雨残云，只怕巫山晓。"
  ],
  [
    "西江月",
    "无名氏",
    "一派先天妙学，十年克己工夫。\n割鸡聊此宰中都。\n人在春台鼓舞。\n昏垫非由已溺，拊摩不异予辜。\n万家香火祝悬弧。\n我亦无多颂语。"
  ],
  [
    "鹧鸪天",
    "无名氏",
    "当日名驹产渥洼。\n追风千里堕君家。\n不辞贤路甘栖棘，来伴河阳且种花。\n梅试雪，酒潮霞。\n寿觞还捧笑声哗。\n唐朝九相青毡旧，为报新堤早筑沙。"
  ],
  [
    "鹧鸪天",
    "无名氏",
    "鹤算遗芳绩世传。\n武夷来作散神仙。\n柳营隐隐兵戎整，兰砌诜诜子舍贤。\n倾柏酒，沉烟。\n殷勤起舞祝长年。\n行须一札飞鸦诏，促缀银班侍九天。"
  ],
  [
    "西江月",
    "无名氏",
    "一夕凉浮如水，崧高瑞世生贤。\n来闲伴幔亭仙。\n行副九天隆眷。\n数万范公兵甲，三千李白诗篇。\n兜鍪元许换貂蝉。\n好把平戎策献。"
  ],
  [
    "西江月",
    "无名氏",
    "侯绩分从东鲁，世勋来在姬公。\n桂枝少日冠蟾宫。\n枳棘暂栖鸾凤。\n报道小春来也，令辰申降高崧。\n功名富贵管无穷。\n指日经纶大用。"
  ],
  [
    "临江仙",
    "无名氏",
    "良月露浓仙掌润，郁葱佳气充闾。\n几年重席旧师儒。\n大椿同未老，灵寿不须扶。\n江左衣冠登桂籍，蝉联四世谁如。\n琳宫昨下凤凰书。\n金闺班趣缀，禁路莫踟蹰。"
  ],
  [
    "七娘子",
    "无名氏",
    "暖律未回春时候。\n向旧根、腊底红先透。\n玉有冷香，粉无纤垢。\n更饶雪里还清瘦。\n琳宫拟诏风流守。\n任折来、深醮金杯酒。\n欲赏一枝，樽前为寿。\n愿公归作调羹手。"
  ],
  [
    "南柯子・南歌子",
    "无名氏",
    "花萼清辉近，蓬莱紫气浓。\n濮园流庆与天同。\n生得名驹千里、秋风。\n阅武戈初偃，论文酒不空。\n摩挲铜狄灞桥东。\n看取朱衣双引、袭真封。"
  ],
  [
    "西江月",
    "无名氏",
    "几萼红搀桃径，双茎翠舞阶。\n小春霏霭瑞蓬莱。\n寿旦称觞青在。\n牛斗辉腾气概，风云壮入襟怀。\n年年鹤发笑颜开。\n西爽亭前戏彩。"
  ],
  [
    "柳梢青",
    "无名氏",
    "正好江南，一分春色，梨花白雪。\n化日迟迟，文章半刺，平分风月。\n满堂花醉三千，看妙舞、六么十八。\n笑捧瑶卮，祝君归去，琼楼金阙。"
  ],
  [
    "西江月",
    "无名氏",
    "一片冰霜气概，几多锦绣文章。\n鹏抟相踵桂枝香。\n盛事争夸歆向。\n岁岁敷九叶，喜催一线迎长。\n柏松祝算奉霞觞。\n事业非熊吕望。"
  ],
  [
    "踏莎行",
    "无名氏",
    "月银河，秋生玉宙。\n金风丛桂香生袖。\n儿孙重侍戏斑兰，霞觞共庆公家寿。\n学问从心，希年谁有。\n东之行应贤良召。\n吉音先动菊花期，一门依旧夸三秀。"
  ],
  [
    "望江南・忆江南",
    "无名氏",
    "阶舞，才半小春天。\n青女霜前犹避暖，素娥月里乍羞圆。\n蓬岛降天仙。\n称寿处，琼液拍浮船。\n长伴瑶池金母宴，蟠桃花下驾云。\n结实看千年。"
  ],
  [
    "蝶恋花",
    "无名氏",
    "风雨一春寒料峭。\n才到中和，喜气薰晴晓。\n九叶仙茅呈瑞巧。\n青青辉映萱庭草。\n红著蟠桃春不老。\n戏彩称觞，阿母开颜笑。\n丹桂五枝年并少。\n荣亲伫下金花诰。"
  ],
  [
    "鹧鸪天",
    "无名氏",
    "织女初秋渡鹊河。\n逾旬蟾苑聘嫦娥。\n蓬莱仙子今宵降，前後神仙引从多。\n餐玉蕊，抚云。\n寿筵戏彩捧金荷。\n黄金照社三儿贵，他日潘舆侍绮罗。"
  ],
  [
    "庆灵椿・摊破南乡子",
    "无名氏",
    "瑞溪庭，满闺秋色好，帘幕低垂。\n一床簪笏人间盛，沉檀影里，笙歌沸处，齐捧瑶卮。\n习礼复明诗。\n胡氏清畏人知。\n寿堂已庆灵椿老，年年岁岁，重添嫩叶，频长繁枝。"
  ],
  [
    "醉瑶池",
    "无名氏",
    "柳拈金丝花吐绣。\n蝶拍莺歌，来献天人寿。\n一点红黄眉上秀。\n玻璃满泛长生酒。\n丁祝遐龄天样久。\n年年岁岁笙歌奏。\n早晚郎君纡紫绶。\n归来色共斑衣斗。"
  ],
  [
    "鹊桥仙",
    "无名氏",
    "凤箫羽扇，霓裳云袂，谩尔人间游戏。\n行看两国锡鸾封，信知道、母因子贵。\n潘舆彩舞，瑶池春媚。\n笑语兰孙共醉。\n大椿一万六千年，自今日、从头数起。"
  ],
  [
    "玉楼春",
    "无名氏",
    "戏彩堂高无溽暑。\n满座风生闻笑语。\n慈闱今日庆生申，歌遏行云香篆缕。\n万事从今休挂虑。\n儿辈行当壮门户。\n一杯祝寿比庄椿，愿长与、儿孙作主。"
  ],
  [
    "减字木兰花",
    "无名氏",
    "慈闱生日。\n恰则今年当八十。\n玉宇澄清。\n五夜分明见寿星。\n恩深鞠育。\n长愿一身全五福。\n满劝椒觞。\n岁岁今朝拜阿娘。"
  ],
  [
    "鹧鸪天",
    "无名氏",
    "冬至阳生才两日，欣逢伯氏绂麟辰。\n原上欢声沸，棣萼堂前喜气新。\n斟九酝，劝千巡。\n华途从此问云津。\n杨前未把耆年祝，且愿青云早致身。"
  ],
  [
    "蝶恋花",
    "无名氏",
    "急鼓初锺声报晓。\n楼上今朝，卷起珠帘早。\n环佩珊珊香袅袅。\n尘埃不到如蓬岛。\n何用珠玑相映照。\n韵胜形清，自有天然好。\n莫向尊前辞醉倒。\n松枝鹤骨偏宜老。"
  ],
  [
    "鹊桥仙",
    "无名氏",
    "东西二府，掖垣一相，谁似硕人兄弟。\n骖鸾来伴紫阳仙，要同享、橘中千岁。\n银灯初试，花城不夜，铁马响冰春碎。\n来年璧月淡罘，看犹有、传柑归遗。"
  ],
  [
    "鹧鸪天",
    "无名氏",
    "新月光寒昨夜霜。\n三年不一奉瑶觞。\n朱颜大药知能驻，白日仙家岂计长。\n枫渐赤，橘初黄。\n五湖烟水动归航。\n且倾寿酒歌难老，便见除书出未央。"
  ],
  [
    "鹊桥仙",
    "无名氏",
    "日长槐夏，凉生冰室，又是生辰来到。\n年年把酒对荷花，颜色比、荷花更好。\n儿歌女舞，彩衣共戏，仰祝齐眉偕老。\n欢欢喜喜八千春，更何处、蓬莱仙岛。"
  ],
  [
    "菩萨蛮",
    "无名氏",
    "秋风扫尽闲花草。\n黄花不逐秋光老。\n试与插钗头。\n钗头占断秋。\n簪花人有意。\n共祝年年醉。\n不用泛瑶觞。\n花先著酒香。"
  ],
  [
    "减字木兰花",
    "无名氏",
    "祥呈香褓。\n尝记翁生当己卯。\n福禄俱添。\n绿鬓红颜七十三。\n芝兰满砌。\n争著彩衣堂下戏。\n祝寿无涯。\n王母襟期醉九霞。"
  ],
  [
    "鹊桥仙",
    "无名氏",
    "才临复日，便逢生旦，料想门阑多喜。\n好将何物寿冰翁，但有个、新词为礼。\n如今已办，一千馀阕，尽按宫商角徵。\n一年一阕祝椿龄，自今日、从头数起。"
  ],
  [
    "鹧鸪天",
    "无名氏",
    "云外青山是我家。\n两年城里作生涯。\n杜陵赏月延秋桂，彭泽无钱对菊花。\n初度日，感年华。\n三杯浊酒一瓯茶。\n尊前儿女休相笑，更有人穷似汝爷。"
  ],
  [
    "鹧鸪天",
    "无名氏",
    "生羡鸡冠与凤仙。\n时秋华艳遍园间。\n自怜生日悲生事，搔首吴江载月船。\n休身外，且樽前。\n喜君文彩锦相鲜。\n青云贻我长生曲，唤醒凄凉乐暮年。"
  ],
  [
    "减字木兰花",
    "无名氏",
    "一丘一壑。\n野鹤孤云随处乐。\n篆带纱巾。\n且与筠庄作主人。\n高山流水。\n指下风生千古意。\n寿庆年年。\n长在新秋六日前。"
  ],
  [
    "西江月",
    "无名氏",
    "好个马山居士，功名富贵浮云。\n庵儿侧傍万杉阴。\n烟里时横小艇。\n律中林锺将半，华堂寿频斟。\n声声齐祝百千龄。\n坐看云仍贵盛。"
  ],
  [
    "点绛唇",
    "无名氏",
    "重午日才过，又经四日逢华旦。\n月娥降诞。\n春早桃花嫩。\n许字方笄，金雀屏开半。\n东床选。\n门楣壮观。\n偕老行如愿。"
  ],
  [
    "鹊桥仙",
    "无名氏",
    "风流仙客，文章逸少，复见当年佳婿。\n夤缘端不数琼姬，向林下、亲逢道气。\n屏开金雀，床铺绣褥，多羡豪家深意。\n凭谁说阿戎，剩觅取、缠头利市。"
  ],
  [
    "清平乐",
    "无名氏",
    "繁弦急管。\n喜色门阑满。\n应是雀屏曾中选。\n新近东床禁脔。\n功名有分非难。\n休因女婿求官。\n幸与嫦娥为伴，直须仙桂新攀。"
  ],
  [
    "杏花天",
    "无名氏",
    "弟兄旧说河东凤。\n怎得似、君家伯仲。\n一双白璧殷勤种。\n齐向金屏选中。\n乘龙去、门阑喜动。\n管取早叶、熊罴吉梦。\n儿孙不与尘埃共。\n总是龙驹凤种。"
  ],
  [
    "朝中措",
    "无名氏",
    "几年弱水望蓬莱。\n心事喜同谐。\n佳婿欣逢公瑾，新婚喜近英台。\n豪家深意，芙蓉褥隐，金雀屏开。\n但愿门阑多喜，凤楼早寄书来。"
  ],
  [
    "临江仙",
    "无名氏",
    "乐奏箫韶花烛夜，风流玉女才郎。\n同心结上桂枝香。\n如鸾如凤友，永效两双双。\n莫把画堂深处负，笙歌引入兰房。\n满斟玉醉何妨。\n南山堪作誓，福禄应天长。"
  ],
  [
    "柳梢青",
    "无名氏",
    "孺子风流，孟尝门地，合下相当。\n俏似年时，送他织女，来嫁牛郎。\n满堂珠履飞觞。\n看花烛、迎归洞房。\n海誓山盟，从今结了，永效鸾凰。"
  ],
  [
    "点绛唇",
    "无名氏",
    "仙子仙郎，两情今是欢娱会。\n莲花池内。\n好个鸳鸯对。\n一自芳容，一自才华最。\n真佳配。\n荣华富贵。\n寿考千秋岁。"
  ],
  [
    "鹧鸪天",
    "无名氏",
    "烛影摇红玉漏迟。\n鹊桥仙子下瑶池。\n倾杯乐处笙歌沸，苏幕遮阑笑语随。\n醉落魄，阮郎归。\n传言玉女步轻移。\n凤凰台上深深愿，一日和鸣十二时。"
  ],
  [
    "卜算子",
    "无名氏",
    "半破玉梅春，小簇金莲炬。\n结裹风流倬底郎，直入阳台去。\n休诧鹊桥仙，说甚缑山侣。\n便合齐眉八百年，个是真仙子。"
  ],
  [
    "鹧鸪天",
    "无名氏",
    "绛蜡银台晃绣帏。\n一帘香雾拥金猊。\n人间欢会于飞宴，天上佳期乞巧时。\n倾合卺，醉淋漓。\n同心结了倍相宜。\n从今把做嫦娥看，好伴仙郎结桂枝。"
  ],
  [
    "西江月",
    "无名氏",
    "银烛晓催春漏，珠帘暮卷东风。\n乃翁相对玉楼中。\n不枉当年冰梦。\n花意似随人好，酒香难比情浓。\n夜深欲睡海棠红。\n密密骖鸾驾凤。"
  ],
  [
    "鹧鸪天",
    "无名氏",
    "喜气乘龙步步春。\n梅花影里送君行。\n君行直到蓝桥处，一见云英便爱卿。\n鸾鹤舞，凤凰鸣。\n群仙簇拥绿衣人。\n我有句叮咛话，千万时思望白云。"
  ],
  [
    "青玉案",
    "无名氏",
    "青螺江上梅花暮。\n有姑射、神仙侣。\n剩把明珠倾满斛。\n老仙源委，玉妃风韵，真是欺蛮素。\n彩鸾齐跨山中去。\n浑似天台旧时路。\n试问风流春几许。\n芳心嫩叶，如今时候，好景才三五。"
  ],
  [
    "踏莎行",
    "无名氏",
    "金鼎休翻，玉壶休倒。\n为伊弹彻求凰操。\n歌台舞榭没长情，不如相伴文园老。\n荆里钗宜，布边裙好。\n有缘封国还他到。\n端能一意谢红尘。\n归来便带宜男草。"
  ],
  [
    "减字木兰花",
    "无名氏",
    "向来梅发。\n雪袂仙裳回绛阙。\n今又梅开。\n已领熊罢好梦来。\n试将梅比。\n才著阳和争结子。\n梅子生成。\n早晚须调鼎鼐羹。"
  ],
  [
    "西江月",
    "无名氏",
    "绛蜡攒宝炬，碧刍香衬金卮。\n东风吹下玉龙儿。\n融就满堂和气。\n此日兰汤新浴，他年桂苑同携。\n小词聊代弄璋诗。\n剩与犀钱利市。"
  ],
  [
    "鹧鸪天",
    "无名氏",
    "菊萸残玉未颓。\n文星喜趁梦熊回。\n预传鲲拟南溟去，亲送魁从北斗来。\n真间世，定奇材。\n满堂欢笑动春雷。\n明年郎罢蟾宫近，更把丹枝为我栽。"
  ],
  [
    "长相思",
    "无名氏",
    "潇洒江梅春早处，天然一种两般奇。\n开花结子，何事恰同时。\n昨夜北枝开雪里，朝来青子又南枝。\n这般好事，消得付新词。"
  ],
  [
    "虞美人",
    "无名氏",
    "归心正似三春柳。\n试著莱衣小。\n橘怀几日向翁开。\n怀祖已嗔文度、不归来。\n禅心已断人间爱。\n只有平交在。\n笑论瓜葛一枰同。\n看取《灵光》新赋、有家风。"
  ],
  [
    "水仙子",
    "无名氏",
    "晚节寒花犹带蕊。\n隐映老人星瑞世。\n绿衣初是政成归，真盛事。\n谁可比。\n那更新来孙又子。\n烟细金炉香旖旎。\n想像瑶池生绿蚁。\n酿成佳气郁葱葱，当此际。\n将一醉。\n百岁从交今日始。"
  ],
  [
    "鹊桥仙",
    "无名氏",
    "银河星汉，夜凉如洗。\n要轩豁、君家庆瑞。\n果闻两两获骊珠，天付与、精神秋水。\n好是今朝，同逢盛事。\n无限欢欢喜喜。\n他年二陆看杨名，方表得、此时双美。"
  ],
  [
    "玉楼春",
    "无名氏",
    "天上双星欢迤逦。\n报道一门双喜。\n果庆双弧矢，双桂连芳，双璧光华起。\n看取他时双彩戏。\n双堕号、机云才子。\n更带横双玉，鱼佩双金，作个无双字。"
  ],
  [
    "西江月",
    "无名氏",
    "积玉堆金闲事，惊天动地虚名。\n算来二足是人生，有子方为吉庆。\n莫道一夔足矣，也须学著徐卿。\n我翁休笑又添丁。\n这个孩儿好命。"
  ],
  [
    "桃源忆故人",
    "无名氏",
    "庭槐沐雨翻新翠。\n叠雪香罗初试。\n铃响彩旗天坠。\n忽报徐卿二。\n帘帏坐客欢声沸。\n脱紫须烦半臂。\n借问月娥知未。\n速长蟾宫桂。"
  ],
  [
    "鹊桥仙",
    "无名氏",
    "元家道保，白家阿雀，俱生在、五旬有八。\n喜君得子与同年，怪檐外、鹊□嘲哳。\n我疑释老，携来付与，人尽说、眉如翠刷。\n龙门种定入龙门，且早做、韩檠生活。"
  ],
  [
    "木兰花・玉楼春",
    "无名氏",
    "花间棠棣。\n匹似人间兄与弟。\n一种花枝。\n底事当年却盛衰。\n中臧蜾蠃。\n忽遇暝蛉真类我。\n换叶移根。\n要与相辉映一门。"
  ],
  [
    "瑞鹧鸪",
    "无名氏",
    "试问谢庭兰与芝。\n根花何似接花奇。\n琼蕤不自香闺种，桂种当从月地移。\n须信祝螟成蜾蠃，那须梦虺及熊罴。\n夜来梦报蟾宫籍，新注江家五岁儿。"
  ],
  [
    "虞美人",
    "无名氏",
    "春风吹到深深院。\n添个人针线。\n莫言生女不妒儿。\n□□二郎不做、有门楣。\n一家姊妹盈盈地。\n兄弟同欢喜。\n彩丝从此不须添。\n看取碧纱帐内、有人牵。"
  ],
  [
    "柳梢青",
    "无名氏",
    "玉宇无尘，银蟾低转，渐觉缤纷。\n还是仙娥，厌游天阙，来降蓬瀛。\n分明秋水精神。\n好嘱取、红叶殷勤。\n觅个檀郎，屏开金雀，玉润冰清。"
  ],
  [
    "鹧鸪天",
    "无名氏",
    "象榻香篝冷宝猊。\n虺蛇吉梦寤惊时。\n缇萦生下虽无益，谢女他年或解围。\n花骨脉，雪肤肌。\n飞琼抱送下瑶池。\n弄璋错写何妨事，爱女从来甚爱儿。"
  ],
  [
    "清平乐",
    "无名氏",
    "梅兄梅弟。\n桃姊并桃妹。\n争似月临双女位。\n吉梦重占蛇虺。\n小乔应嫁周郎。\n云英定遇裴航。\n会有九男事帝，谁夸七子成行。"
  ],
  [
    "柳梢青",
    "无名氏",
    "家近闽南。\n三姑姊妹，秀揖仙岩。\n须女精神，玉卮标格，谪下尘凡。\n他时佳婿成双，红丝应牵第三。\n倚看樽前，团栾六子，三女三男。"
  ],
  [
    "一剪梅・一翦梅",
    "无名氏",
    "太华峰头□□莲。\n闻十丈，藕大如船。\n晓来佳气蔼飞烟。\n彩戏盈门。\n弧矢盈门。\n共把长生酒一樽。\n殷勤祝愿，耳畔低言。\n从今流庆更源源。\n子既生孙。\n孙又生孙。"
  ],
  [
    "临江仙",
    "无名氏",
    "祖德绵绵盛，家声烨烨传。\n流光重庆子生贤。\n想见朝来庭户、起非烟。\n对客延汤饼，呼童散彩钱。\n休夸骨瘦与神全。\n看取犀庭玉角、已朝天。"
  ],
  [
    "瑞鹧鸪",
    "无名氏",
    "璇源一派接天流。\n秀毓君家公共侯。\n满月佳时近重九，生朝令节踵千秋。\n旦评指日腾佳誉，蟾苑他年快壮游。\n气宇如今复何似，相应十倍虎窥牛。"
  ],
  [
    "西江月",
    "无名氏",
    "八月秋中玉律，十分月满瑶台。\n芳姿谪下佛宫来。\n疑是东方世界。\n黛绿旋闻香发，桃红新晕芳腮。\n春风满面笑容开。\n长似观音自在。"
  ],
  [
    "清平乐",
    "无名氏",
    "天潢佳气。\n锺作人间瑞。\n坐对满堂珠玉贵。\n此日还当周。\n手持金印金戈。\n知他壮志如何。\n将相终须大用，姓名早掇巍科。"
  ],
  [
    "木兰花・玉楼春",
    "无名氏",
    "小春良月。\n尧砌开三数叶。\n瑞启三躔。\n此夕人间诞女仙。\n寿期百岁。\n今日欢娱初庆。\n喜事重重。\n亦有嘉祥应梦熊。"
  ],
  [
    "杏花天",
    "无名氏",
    "画堂帘幕香风细。\n郁郁南阳佳气。\n欢传吉梦占蛇虺。\n此日还当一岁。\n华筵外、初随彩戏。\n早已似、文姬聪慧。\n伫看色动门阑喜。\n便有乘龙佳婿。"
  ],
  [
    "好事近",
    "无名氏",
    "春信到梅梢，欲雪又还晴早。\n趁得绣衣初度，作霜天清晓。\n乡来事直有天知，行拜玉皇诏。\n稳上神仙官府，听履声云杪。"
  ],
  [
    "临江仙",
    "无名氏",
    "香雾菲微笼薄晓，帘栊爱日如春。\n谪仙游戏到寰瀛。\n金枝推独秀，宝籍著长生。\n锦轴疏恩怡寿母，朱轮光映难兄。\n会看家庆日增荣。\n雁联鸳序立，彩戏衮衣新。"
  ],
  [
    "鹧鸪天",
    "无名氏",
    "溪水连天秋雁飞。\n藕花风细鲤鱼肥。\n阿婆一笑知何事，怀橘郎君衣锦归。\n天上月，几秋期。\n娟娟凉影画堂西。\n堂前拜月人长健，两鬓青如年少时。"
  ],
  [
    "减字木兰花",
    "无名氏",
    "阿兄生日。\n屈指今年年五十。\n豆雨初晴。\n昨夜分明见寿星。\n槐黄已迫。\n愿言共展冲天翼。\n桂子飘香。\n看取吾家棣萼芳。"
  ],
  [
    "减字木兰花",
    "无名氏",
    "喜逢生日。\n偻指今年方六十。\n次第回春。\n甲子从头又一新。\n敬驰一曲。\n付与歌儿勤为祝。\n满劝金锺。\n试问蟠桃几度红。"
  ],
  [
    "西江月",
    "无名氏",
    "葭管一阳已复，阶五叶还留。\n星瞻南极瑞光浮。\n知是降生时候。\n算衍恰侔周卦，福多更协箕畴。\n绿衣戏舞捧琼舟。\n满劝长生寿酒。"
  ],
  [
    "西江月",
    "无名氏",
    "剧饮犹能鲸吸，细书仍作蝇头。\n人间八十最风流。\n况又今年九九。\n不用蒲轮加璧，不须石垂钩。\n八千春更八千秋。\n但愿灵椿长寿。"
  ],
  [
    "鹧鸪天",
    "无名氏",
    "太华峰头十丈莲。\n春风种种锦城边。\n只缘仙驭来人世，要作鳌头看上元。\n添宝篆，注金船，曲眉环绕侍歌筵。\n呼童快秣朝天马，後夜端门月正圆。"
  ],
  [
    "步蟾宫",
    "无名氏",
    "垂弧门左当今日。\n恰过了、元宵六夕。\n喜妙龄秀发步蟾宫，信富贵、荣华莫敌。\n纪年甲子才三七。\n即翰苑、从容西掖。\n便从兹、谈笑觅封侯，更管取、寿延千亿。"
  ],
  [
    "柳梢青",
    "无名氏",
    "爆竹声收，烧灯节过，恰又经旬。\n闻道当年，长庚梦李，嵩岳生申。\n江淮草木知名。\n有多少、阴功在人。\n只恐称觞，棠阴未徙，促觐枫宸。"
  ],
  [
    "青玉案",
    "无名氏",
    "柳阴花底春将半。\n吹不断、祥烟散。\n何处绮罗丝竹乱。\n天孙星里，老人星畔，昨夜光芒现。\n绿衣好把斑衣换。\n照新渥、金花满。\n酌斗深深频祝愿。\n凤池它日，莺花此景，春酒年年劝。"
  ],
  [
    "青玉案",
    "无名氏",
    "红娇绿软芳菲遍。\n正荏苒、春方半。\n帘幕任垂花影乱。\n年年此日，月娥仙子，来赴瑶池宴。\n绮罗暗帘成行满。\n尽酌金樽十分劝。\n愿指松椿为寿算。\n北堂深处，朱颜绿鬓，赢得此身强健。"
  ],
  [
    "西江月",
    "无名氏",
    "褪尧阶八叶，桃翻禹浪三层。\n欢传崧岳挺生申。\n儿女团栾争庆。\n名注长生仙籍，未须仰祝龟龄。\n芳联子舍早蜚声。\n富贵荣华鼎盛。"
  ],
  [
    "鹊桥仙",
    "无名氏",
    "玉叶流芳，金枝孕秀。\n那更婺星临照。\n果然谪降月宫仙，四叶、留春半後。\n双麟奇妙，传若速肖。\n彩戏萱庭右。\n行膺世宠更轩昂，看存锡、金花鸾诰。"
  ],
  [
    "解佩令",
    "无名氏",
    "曾妙年拾芥功名易。\n暂栖鸾、何厌小试。\n迤逦哦松，便整顿、河阳桃李。\n寿几许、也犹固未。\n归来谩、学个陶潜志。\n遇诞辰、昴宿降瑞。\n春色三分才过二。\n寿觞沉醉。\n祝等彭祖八百岁。"
  ],
  [
    "鹧鸪天",
    "无名氏",
    "罗袜凌波洛浦仙。\n谪来潭府话夤绿。\n应嫌曲水香尘，诞降兰亭禊事前。\n歌窈窕，舞婵娟。\n芝兰满室庆团圆。\n殷勤试问刘郎看，阿母蟠桃种几年。"
  ],
  [
    "木兰花・玉楼春",
    "无名氏",
    "开五叶。\n正是瑶池逢诞节。\n昨夜观星。\n南极边头婺女明。\n家邻九曲。\n寿比群仙何待祝。\n满劝金锺。\n但问蟠桃几度红。"
  ],
  [
    "虞美人",
    "无名氏",
    "贰车领却生朝客。\n风月都全得。\n山城小试已馨香。\n真个相家风烈、不寻常。\n寿春一语和戎了。\n阴德知多少。\n年年三月近双旬。\n把酒祝君恩宠、一番新。"
  ],
  [
    "千秋岁",
    "无名氏",
    "园林翠幄。\n妆点青春色。\n犹觉留七叶。\n崧神今日降，产此真英杰。\n蟾宫客，尽推一代文章伯。\n富贵何心得。\n积善多阴德。\n那管青衫白发。\n儿孙俱满目，诗礼传衣钵。\n长不老，蓝桥是个神仙宅。"
  ],
  [
    "步蟾宫",
    "无名氏",
    "开四叶祥光发。\n又还是、清和时节。\n昴星呈瑞夜来明，庆此日、挺生英杰。\n少年玉树神清澈。\n未说到、龟龄鹤发。\n愿言鹗荐早蜚声，任丹桂、一枝高折。"
  ],
  [
    "千秋岁",
    "无名氏",
    "麟垂绂秀。\n天纵今司寇。\n朱明景，清和候。\n缙云开帝乐，括苍锺神秀。\n人争羡，昨生一佛今朝又。\n璧水声华茂。\n玉殿天香袖。\n姑小试，陶甄手。\n行为黄阁老，屹立丹墀右。\n名不朽，斯文名脉从君寿。"
  ],
  [
    "好事近",
    "无名氏",
    "记紫极真人，前日是他生日。\n颍水有兹风骨，弥诞当今夕。\n等闲来现宰官身，任凫飞双。\n治狱阴功多少，是长生妙术。"
  ],
  [
    "临江仙",
    "无名氏",
    "结夏寻逾六日，蓬壶纪瑞生辰。\n祥烟葱郁蔼门庭。\n骖鸾双女侍，毓凤二雏新。\n暂尔勾稽淹大手，声名已彻枫宸。\n行膺当路荐章荣。\n璇源添喜庆，椿算祝遐龄。"
  ],
  [
    "水仙子",
    "无名氏",
    "浮家泛宅生涯好。\n聚米堆盐多积宝。\n烟波得趣乐江湖，宜乘兴，寻安道。\n不负轩辕当日造。\n初度喜逢维夏早。\n孔释昔曾亲送抱。\n下弦良日是生朝，称觞献，金樽倒。\n惟愿寿筵长不老。"
  ],
  [
    "柳梢青",
    "无名氏",
    "荷绽花繁。\n开六荚，喜溢门阑。\n好是骖鸾，特离月殿，来驻人间。\n儿童歌舞衣班。\n接踵升堂视笑颜。\n祝颂勤拳，将何比况，只个南山。"
  ],
  [
    "鹧鸪天",
    "无名氏",
    "饮了蒲觞五日期。\n彩丝还系玉麟儿。\n台云荐瑞生香褓，菡萏飘香入寿卮。\n占骨相，孕清奇。\n秋风雁序看齐飞。\n卿家奕世青毡在，况是双亲未老时。"
  ],
  [
    "踏莎行",
    "无名氏",
    "花县来迎，瓜期欣至。\n大贤初度今朝是。\n蕤宾律应又将中，明宵圆月光腾瑞。\n兰玉称觞，斑斓舞戏。\n椒浆聊壮君行志。\n看看人已在鹏程，趋朝指日为舟济。"
  ],
  [
    "菩萨蛮",
    "无名氏",
    "宫样迎春髻。\n玉步金莲细。\n初度是今朝。\n嫦娥降九宵。\n兰玉行荣贵。\n德备共姜义。\n夏半月团圆。\n称觞祝寿筵。"
  ],
  [
    "感皇恩",
    "无名氏",
    "天水浴英姿，精神清彻。\n偏向蕤宾奈炎热。\n瑞蓂飘飘，却是生贤吉日。\n凌云志气，飘飘无敌。\n头角轩昂，作霖在即。\n谁识功名待时立，一朝腾踏，国赖维城力。\n庆萱堂齐寿，延千亿。"
  ],
  [
    "点绛唇",
    "无名氏",
    "五月如秋，日临四六都无暑。\n列仙初度。\n听足商岩雨。\n三载都曹，利泽留南浦。\n崆峒路。\n种花无数。\n行对延英主。"
  ],
  [
    "谒金门",
    "无名氏",
    "文章士。\n秀气岳神锺聚。\n看雕鹏、秋风高举。\n上青天平步。\n五五日临夏五。\n堂上称觞笑语。\n桂子兰孙齐彩舞。\n祝寿同彭祖。"
  ],
  [
    "朝中措",
    "无名氏",
    "天休令节庆生申。\n喜动满城民。\n十万儿童踊跃，祝公寿等庄椿。\n人生最贵，荣登五马，千里蒙恩。\n只恐促归廊庙，去思有脚阳春。"
  ],
  [
    "临江仙",
    "无名氏",
    "六月炎天收火伞，南薰洗尽烦蒸。\n尧七荚又争青。\n问知陈仲举，元是此时生。\n别驾功名清暇日，题兴尚带屏星。\n黑头非晚到公卿。\n且倾浮蚁酒，来听祝龟龄。"
  ],
  [
    "贺圣朝",
    "无名氏",
    "阶八叶当炎赫。\n此际公生日。\n金炉香起祥烟，气佳哉葱郁。\n称觞兰玉真无敌。\n尘簪缨世袭。\n鸾栖枳棘暂淹留，即黄扉召入。"
  ],
  [
    "西江月",
    "无名氏",
    "隆暑正当三伏，明朝又是双旬。\n崧高孕秀降生申。\n再捧瑶觞称庆。\n督府赞猷英俊，难淹大展经纶。\n倚需召入秉洪钧。\n上佐万年明圣。"
  ],
  [
    "临江仙",
    "无名氏",
    "六月翠飞六荚，流空大火将西。\n当年名世间生时。\n似光风霁月，神爽更精奇。\n三十成名登上第，芙蓉照水真犀。\n难淹逸步造丹墀。\n经纶须大手，谈笑入黄扉。"
  ],
  [
    "如意令・如梦令",
    "无名氏",
    "炎暑尚馀八日。\n火老金柔时节。\n闻道间生贤，储秀降神崧极。\n无敌。\n无敌。\n当代人伦准的。\n射策当为第一。\n高跃龙门三级。\n荣著绿袍新，帝渥必加宠锡。\n良弼。\n良弼。\n真个国家柱石。"
  ],
  [
    "鹧鸪天",
    "无名氏",
    "此夕薰风息舜弦。\n明朝早振蓐收权。\n鹊饶喜舌喧华屋，烛富祥光耀绮筵。\n宣玉旨，敕炎官。\n月宫催诞跨鸾仙。\n福如沧海无穷极，寿比灵椿过八千。"
  ],
  [
    "鹊桥仙",
    "无名氏",
    "星桥才罢，嫩凉如水，一夕祥烟萦绕。\n欢传玉母宴西池，正绿发、斑衣称寿。\n儿孙鼎贵，弟兄同相，辉映貂蝉前後。\n六宫宣劝锡金桃，看盛事、明年重又。"
  ],
  [
    "临江仙",
    "无名氏",
    "天佑炎图生国瑞，蓝田暂屈英僚。\n始知昴宿降璇宵。\n中元前五日，七夕後三朝。\n江教风流临此政，少年潇洒奇标。\n行看峻擢相熙朝。\n功名前稷契，寿算等松乔。"
  ],
  [
    "千秋岁",
    "无名氏",
    "金陵秋早。\n四日中元到。\n天降诞，真英表。\n长庚腾瑞气，箕宿增辉耀。\n膺帝渥，十连镇抚民多少。\n莫惜椒觞倒。\n祝寿称难老。\n分帅阃，江东小。\n看看飞诏下，早趣黄扉召。\n平章了，长生学取神仙道。"
  ],
  [
    "临江仙",
    "无名氏",
    "长记秋来多好处，清凉遍满人间。\n天教收拾孕真贤。\n何时初度日，明日是中元。\n喜与莱公同盛旦，官居鼎鼐相传。\n未应此地借蕃宣。\n来年开宴处，人在凤池边。"
  ],
  [
    "瑞鹧鸪",
    "无名氏",
    "中元过後恰三朝，因甚庭闱喜气飘。\n李谪若非当此夕，申生应是在今宵。\n满斟绿醑歌檀口，慢拍红牙舞柳腰。\n富贵荣华谁得似，祝公千岁乐逍遥。"
  ],
  [
    "鹧鸪天",
    "无名氏",
    "秋至人间灏气清。\n馀三荚映阶庭。\n挺生豪杰为时瑞，来至簪缨亨世荣。\n天付与，寿康宁。\n不须举酒祝椿龄。\n楼头昨夜瞻南极，偏向梅峰分外明。"
  ],
  [
    "折丹桂",
    "无名氏",
    "初秋两两留荚。\n算恰是、生申佳节。\n祝君寿阅八千秋，岁岁对、长空皓月。\n威宣比部推刚决。\n气凛凛、秋霜争烈。\n滩头双看飞来，便有诏、催归天阙。"
  ],
  [
    "西江月",
    "无名氏",
    "伴我鹿车鱼釜，从伊裙布钗荆。\n年年七月甫三旬，今日生朝资庆。\n二女长俱麻绩，三男俱读书声。\n吾年五十不多争，好事且宜少等。"
  ],
  [
    "蝶恋花",
    "无名氏",
    "透户凉生初暑退。\n正是尧蓂，六叶方开砌。\n昴宿腾辉来瑞世。\n华堂清晓笙歌沸。\n锦幕花裀生舞袂。\n妙态殊姿，祝寿眉峰翠。\n从此玉觞拼一醉。\n功成名遂千秋岁。"
  ],
  [
    "鹧鸪天",
    "无名氏",
    "宴罢中秋恰四朝。\n金炉因甚把香烧。\n若非金母生今日，应是麻姑降此宵。\n歌窈窕，舞娇娆。\n迭将寿酒酌金蕉。\n椿龄柏算何须祝，名列仙班亦孔昭。"
  ],
  [
    "好事近",
    "无名氏",
    "王母庆生辰，方过中秋五日。\n子舍文场鏖战，想功名来逼。\n看看喜德捷音传，果信名登桂籍。\n行拜君恩爵赏，寿萱堂永锡。"
  ],
  [
    "如意令・如梦令",
    "无名氏",
    "久羡庞眉鹤发。\n闻望孔堂煊赫。\n信得彭乔仙，秘授长生真诀。\n奇特。\n奇特。\n吕望师周时节。\n才过中秋六日。\n对此称觞欣怿。\n双凤戏莱衣，金缕轻调莺舌。\n难得。\n难得。\n九九算犹千百。"
  ],
  [
    "风入松",
    "无名氏",
    "晓来凉气满芙蓉。\n日到竹阴东。\n称觞歌袖三千指，屏星畔、绕绿围红。\n茱糁百杯秋色，桂华十里西风。\n生朝对饮菊花丛。\n九日一樽同。\n文章歆向家声旧，便应去、黄阁从容。\n唤起仙翁为寿，种成千岁椿松。"
  ],
  [
    "千秋岁",
    "无名氏",
    "律调无射。\n月望才逾日。\n昴宿呈祥南极。\n称觞祈五福，膺聘陈双璧。\n彩堂上，老人婺宿光交集。\n龟鹤年相敌。\n孔雀屏开侧。\n喜与寿，俱逢吉。\n门楣他日作，椒觞歌今日。\n看父子，乘龙跨鹤皆仙匹。"
  ],
  [
    "鹊桥仙",
    "无名氏",
    "龙山宴罢，又经旬日，还报生辰来也。\n今年祝寿胜年时，须满劝、十分玉。\n鱼书已报，凤帏知道，已备鸾骖鹤驾。\n不须寻药访桃源，且做个、风流驸马。"
  ],
  [
    "生查子",
    "无名氏",
    "才生申十日，便小春时候。\n硕果已含生，一缕微阳透。\n贞固见天机，寿脉滋培厚。\n菊後早梅前，不尽长生酒。"
  ],
  [
    "西江月",
    "无名氏",
    "才入冬来三日，人都道小春来。\n生生一脉早胚胎。\n消息南枝大。\n好向腊前冬後，贞元接处滋培。\n调羹手段栋梁材。\n直待文明嘉会。"
  ],
  [
    "西江月",
    "无名氏",
    "良月才经四日，彭城庆诞真贤。\n从来斗酒百诗篇。\n锦绣文章灿烂。\n自合宰官身现，谁知富贵由天。\n但教福寿喜双全。\n直看子孙荣显。"
  ],
  [
    "鱼水同欢・蝶恋花",
    "无名氏",
    "棣萼楼前佳气蔼。\n欣遇称觞，正斗杓移亥。\n三两日来连庆会。\n贺宾喜色增加倍。\n未逊徐雏分小大。\n好比晋朝，二陆休声在。\n更祝灵椿颜不改。\n三苏相继居台宰。"
  ],
  [
    "一箩金・蝶恋花",
    "无名氏",
    "新冬十叶添一。\n良辰喜是翁生日。\n金鸭沉香。\n祥烟绕画堂。\n遐龄方五十。\n厚福犹千百。\n看取小甥孙。\n年年捧寿樽。"
  ],
  [
    "感皇恩",
    "无名氏",
    "明夜月团圆，小春霜早。\n今日由来佳气好。\n都城传道，翰苑称觞欢笑。\n知是当年，诞生元老。\n新来曾见，金莲送到。\n一任芳樽频醉倒。\n判花西掖，独掞春华词藻。\n召归紫闼，永为师保。"
  ],
  [
    "玉楼春",
    "无名氏",
    "姑苏台上春光泄。\n菊老寒轻香未歇。\n人言太守是龚黄，天为吾君生稷契。\n明良庆会俱良月。\n万岁千秋同瑞节。\n明朝仙领趣持鳌，十万人家齐卧辙。"
  ],
  [
    "临江仙",
    "无名氏",
    "三叶翠开子月，九天降诞文星。\n满堂佳气蔼祥云。\n称觞椒有颂，介寿酒浮春。\n强仕宜为攀折客，须知富贵催人。\n看看雁塔即联名。\n一门夸盛事，棠棣对灵椿。"
  ],
  [
    "鹧鸪天",
    "无名氏",
    "月循环届仲冬。\n生十叶气葱葱。\n梅花香里开华宴，柏酒樽前拜寿翁。\n檀乍，烛微笼。\n儿孙罗列劝金锺。\n点头更问儿孙看，慈母蟠桃几度红。"
  ],
  [
    "临江仙",
    "无名氏",
    "鲁观书云方在候，颍川家庆非常。\n望前四日上椒觞。\n北堂人未老，南极夜增光。\n借问遐龄今几许，希年恰喜相当。\n愿同王母寿延长。\n蟠桃看屡熟，萱草镇长芳。"
  ],
  [
    "临江仙",
    "无名氏",
    "要问南枝消息早，一阳恰喜方回。\n望前二日验云台。\n祥光呈五色，瑞彩上三台。\n生机一脉何尝息，正看用世真才。\n调羹手段此胚胎。\n文明观盛会，直待六阳来。"
  ],
  [
    "鹊桥仙",
    "无名氏",
    "朱门列戟。\n华堂鼎食。\n那更康强八十。\n渭川遇主恰年同，怎得似、累朝良弼。\n冬殷仲律。\n六飞日。\n一点星辉南极。\n祝公经济出调元，遍寰宇、同跻寿域。"
  ],
  [
    "临江仙",
    "无名氏",
    "律按黄锺馀七日，左扉弧矢呈祥。\n好看一点上眉黄。\n台星还又照，相映寿星光。\n今岁生辰应迥别，趋朝已趣曹装。\n姓名稳稳造鸳行。\n来年三四月，衣锦早还乡。"
  ],
  [
    "菩萨蛮",
    "无名氏",
    "留四叶书云後。\n此日孙枝秀。\n爱他风味似吾人。\n却是笔头能篆、又能文。\n青青两鬓年方壮。\n儿女俱成长。\n要添富寿共荣华。\n教取一庭兰玉，共成家。"
  ],
  [
    "江神子・江城子",
    "无名氏",
    "一阳来复气回新。\n对芳辰。\n庆生申。\n月满惟迟、三日又三旬。\n入仕致身知是早，年弱冠，正青春。\n文章笔下扫千军。\n擢铨衡。\n袭簪缨。\n荣捧宸恩，来镇此邦民。\n行历华途须煊赫，添寿酒，祝椿龄。"
  ],
  [
    "临江仙",
    "无名氏",
    "数朵寒梅方破腊，良宵新月初生。\n晓来闺阁庆生辰。\n天孙应降诞，德迈孟光贤。\n喜配伯鸾真得耦，乘龙产凤齐名。\n称觞岁岁祝长年。\n瑶池桃未熟，南极婺星明。"
  ],
  [
    "临江仙",
    "无名氏",
    "称觞喜对二阳临。\n况当弦月上，一醉祝千春。"
  ],
  [
    "千秋岁",
    "无名氏",
    "斗杓建丑。\n叶初开九。\n贤哲降，千龄偶。"
  ],
  [
    "满江红",
    "无名氏",
    "十荚尧开翠羽，一番潘貌蒸红颊。"
  ],
  [
    "临江仙",
    "无名氏",
    "欣遇月圆先两日，称觞对二阳来。"
  ],
  [
    "水调歌头",
    "无名氏",
    "今日雪飞六出，明夜月圆三五，梅腊正传芳。\n恰值生申节，共献椒觞。"
  ],
  [
    "壶中天・念奴娇",
    "无名氏",
    "霜月团圆天似水，还是神仙诞日。"
  ],
  [
    "鹧鸪天",
    "无名氏",
    "腊月初开一荚。\n祥开崧岳庆生申。"
  ],
  [
    "满江红",
    "无名氏",
    "雪压梅，写不就、岁寒清绝。\n正阆苑、五分里过了，三分腊月。"
  ],
  [
    "乳燕飞・贺新郎",
    "无名氏",
    "问讯绂麟何日是，腊月生辰十九。"
  ],
  [
    "瑞鹤仙",
    "无名氏",
    "户庭浮瑞气。\n八日馀寒，新春来至。"
  ],
  [
    "水调歌头",
    "无名氏",
    "瑞溢飞猿峤，秀毓凤凰山。\n腊馀六日春到，人间世庆生贤。"
  ],
  [
    "水调歌头",
    "无名氏",
    "应三元，先五日，庆生申。"
  ],
  [
    "水调歌头",
    "无名氏",
    "年春里，归去凤凰池上，国号恰新颁。\n玉立诸郎秀，丹桂看齐樊。"
  ],
  [
    "小木兰花・木兰花",
    "无名氏",
    "日逢三九。\n相对梅花倾寿酒。\n次第回春。\n甲子从头又一新。\n敬翻一曲。\n付与歌儿勤为祝。\n为问仙翁。\n今岁蟠桃几度红。"
  ],
  [
    "千秋岁",
    "无名氏",
    "欢盈万屋。\n声杂当庭竹。\n腾宝篆，辉银烛。\n东君将到处，祗隔邮亭宿。\n谁知道，此时诞个人如玉。\n红叶题宫墨。\n流入人间曲。\n天香在，犹芬馥。\n满斟眉寿醑，共劝千龄福。\n情未足，来朝更把酴酥祝。"
  ],
  [
    "蝶恋花",
    "无名氏",
    "名播乡闾人素许。\n科诏相催，又趁槐花举。\n谈笑挥成金玉句。\n贤书果见登天府。\n阔步青霄今得路。\n脚底生云，拥入蟾宫去。\n好是来年三月暮。\n琼林宴处人争睹。"
  ],
  [
    "西江月",
    "无名氏",
    "忆昔钱塘话别，十年社燕秋鸿。\n今朝忽遇暮云东。\n对坐旗亭说梦。\n破帽手遮西日，练衣袖卷寒风。\n芦花江上两衰翁。\n消得几番相送。"
  ],
  [
    "少年游",
    "无名氏",
    "新竿界断一天游。\n万弩向云头。\n彩羽飞星，红心破日，胜集总名流。\n好手业中施好，利物敢轻酬。\n捧杆箭多，旗花饯少，快请办头筹。"
  ],
  [
    "浣溪沙",
    "无名氏",
    "谁识飞竿巧艺全。\n儿童群戏艳阳天。\n十分险处却安然。\n海燕舞空萦弱絮，岭猿连臂下层颠。\n算来真个肉飞仙。"
  ],
  [
    "菩萨蛮",
    "无名氏",
    "宝刀迎面摇寒雪。\n琼梳掠鬓横新月。\n红颊驻长春。\n绿鬟轻绾云。\n解飘并括敛。\n到处题名遍。\n飞诏待追还。\n荣居供奉班。"
  ],
  [
    "失调名",
    "无名氏",
    "燕子重来寻旧巢。"
  ],
  [
    "踏莎行",
    "无名氏",
    "孤馆深沉，晓寒天气。\n解鞍独自阑干倚。\n暗香浮动月黄昏，落梅风送沾衣袂。\n待写红笺，凭谁与寄。\n先教觅取嬉游地。\n到家正是晚春时，小桃花下拼沉醉。"
  ],
  [
    "青玉案",
    "无名氏",
    "征鞍不见邯郸路。\n莫便匆匆去，秋风萧条何以度。\n明窗小酌，暗灯清话，最好留连处。\n相逢各自伤迟暮，犹把新诗诵奇句。\n盐絮家风人所许。\n如今憔悴，但馀衰泪，一似黄梅雨。"
  ],
  [
    "失调名",
    "无名氏",
    "金猊香冷。"
  ],
  [
    "失调名",
    "无名氏",
    "宝鸭香凝袖。"
  ],
  [
    "失调名",
    "无名氏",
    "梅传春信。"
  ],
  [
    "失调名",
    "无名氏",
    "海棠著雨透胭脂。"
  ],
  [
    "失调名",
    "无名氏",
    "碧玉堂前金粟斗。"
  ],
  [
    "失调名",
    "无名氏",
    "王孙去後多芳草。"
  ],
  [
    "踏莎行",
    "无名氏",
    "瘦影横斜，断桥路小。\n如今梦断孤山了。\n冷魂趁鹤不归来，荒山没尽深深草。\n月下罗浮，一樽自笑。\n旧枝尚记幽禽抱。\n王令人梦里说相思，被谁惊破霜天晓。"
  ],
  [
    "失调名",
    "无名氏",
    "月宫仙桂、被嫦娥试手，移来山谷。"
  ],
  [
    "献仙桃",
    "无名氏",
    "元宵嘉会赏春光。\n盛事当年忆上阳。\n尧颡喜瞻天北极，舜衣深拱殿中央。\n欢声浩荡连韶曲，和气氤氲带御香。\n壮观大平何以报，蟠桃一朵献千祥。"
  ],
  [
    "献天寿慢・献天寿",
    "无名氏",
    "日暖风和春更迟。\n是太平时。\n我从蓬岛整容姿。\n来降贺丹墀。\n幸逢灯夕真佳会，喜近天威。\n神仙寿算远无期。\n献君寿、万千斯。"
  ],
  [
    "献天寿令",
    "无名氏",
    "阆苑人间虽隔，遥闻圣德弥高。\n西离仙镜下云霄。\n来献千岁灵桃。\n上祝皇龄齐天久，犹舞蹈、贺贺圣朝。\n梯航交凑四方遥。\n端拱永保宗祧。"
  ],
  [
    "金盏子令",
    "无名氏",
    "东风报暖，到头嘉气渐融怡。\n巍峨凤阙，起鳌山万仞，争耸云涯。\n梨园弟子，齐奏新曲，半是埙篪。\n见满筵、簪绅醉饱，颂鹿鸣诗。"
  ],
  [
    "瑞鹧鸪慢・瑞鹧鸪",
    "无名氏",
    "海东今日太平天。\n喜望龙云庆会筵。\n尾扇初开明黼座，画帘高卷罩祥烟。\n梯航交凑端门外，玉帛森罗殿陛前。\n妾献皇龄千万岁，封人何更祝遐年。"
  ],
  [
    "瑞鹧鸪慢・瑞鹧鸪",
    "无名氏",
    "北暴东顽，纳款慕义争来。\n日新君德更明哉。\n歌咏载衢街。\n清宁海宇无馀事，乐与民同燕春台。\n一年一度上元回。\n愿醉万年杯。"
  ],
  [
    "寿延长中腔令・寿延长",
    "无名氏",
    "彤云映彩色相映，御座中、天簇簪缨。\n万花铺锦满高庭。\n庆敞需宴欢声。\n千龄启统乐功成。\n同意贺、元丰擎。\n宝觞频举侠群英。\n万万载、乐升平。"
  ],
  [
    "寿延长破字令",
    "无名氏",
    "青春玉殿和风细。\n奏箫韶络绎。\n瑞绕行云飘飘曳。\n泛金尊、流霞艳溢。\n瑞日晖晖临丹。\n广布慈德宸遐迩。\n愿听歌声舞缀。\n万万年、仰瞻宴启。"
  ],
  [
    "步虚子令",
    "无名氏",
    "碧烟笼晓海波闲。\n江上数峰寒。\n佩环声里，异香飘落人间。\n弭绛节、五云端。\n宛然共指嘉禾瑞，开一笑、破朱颜。\n九重阙，望中三祝高天。\n万万载、对南山。"
  ],
  [
    "破字令",
    "无名氏",
    "缥缈三山岛。\n十万岁、方分昏晓。\n春风开遍碧桃花，为东君一笑。\n祥飙暂引香尘到。\n祝高龄、後天难老。\n瑞烟散碧，归云弄暖，一声长啸。"
  ],
  [
    "抛球乐折花令・抛球乐",
    "无名氏",
    "翠幕华筵，相将正是多欢宴。\n举舞袖、回旋遍。\n罗绮簇宫商，共歌清羡。\n当琼浆泛泛满金尊，莫惜沉醉，莫惜沉醉，永日长游衍。\n愿乐嘉宾，嘉宾式燕。"
  ],
  [
    "抛球乐小抛球乐・抛球乐",
    "无名氏",
    "两行花窍占风流。\n缕金罗带系抛球。\n玉纤高指红丝网，大家著意胜头筹。"
  ],
  [
    "失调名",
    "无名氏",
    "满庭箫鼓簇飞球。\n丝竿红网总台头。"
  ],
  [
    "失调名",
    "无名氏",
    "频歌覆手抛将过，两行人待看回筹。"
  ],
  [
    "失调名",
    "无名氏",
    "五花心里看抛球。\n香腮红嫩柳烟稠。"
  ],
  [
    "失调名",
    "无名氏",
    "清歌叠鼓连催促，这里不让第三头。"
  ],
  [
    "失调名",
    "无名氏",
    "箫鼓声声且莫催。\n彩球高下意难裁。"
  ],
  [
    "失调名",
    "无名氏",
    "恐将脂粉均妆面，羞被狂毫抹污来。"
  ],
  [
    "清平令破子・清平乐",
    "无名氏",
    "满庭罗绮流粲。\n清朝画楼开宴。\n似初发芙蓉正烂熳。\n金尊莫惜频劝。\n近看柳腰似折。\n更看舞回流雪。\n是欢乐、宴游时节。\n且莫催、欢歌声阕。"
  ],
  [
    "惜奴娇",
    "无名氏",
    "春早皇都冰泮。\n宫沼东风布轻暖。\n梅粉飘香，柳带弄色，瑞霭祥烟凝浅。\n正值元宵，行乐同民总无闲。\n肆情怀，何惜相邀，是处里容款。"
  ],
  [
    "惜奴娇",
    "无名氏",
    "无算。\n仗委东君遍。\n有风光、占五陵闲散。\n从把千金，五夜继赏，并彻春宵游玩。\n借问花灯，金琐琼瑰果曾罕。\n洞天里，一掠蓬瀛，第恐今宵短。"
  ],
  [
    "惜奴娇",
    "无名氏",
    "夸帝里。\n万灵咸集，永卫紫陌青楼，富臻既庶矣。\n四海升平，文武功勋盖世。\n赖圣主，兴贤佐，恁致理。\n气绪凝和，会景新、访雅致。\n列群公锡宴在迩。\n上元循典，胜古高超荣异。\n望绛霄、龙香飘飘旖旎。"
  ],
  [
    "惜奴娇",
    "无名氏",
    "景云披靡。\n露轻寒若水。\n尽是游人美。\n陌尘润、宝沉递。\n笑指扬鞭，多少高门胜会。\n况是。\n只有今夕誓无寐。"
  ],
  [
    "惜奴娇",
    "无名氏",
    "盛日凝理。\n羽巢可窥。\n阆苑金关启扉。\n烬连宵、宁防避。\n暗尘随马，明月逐人无际。\n调戏。\n相歌李末阑已。"
  ],
  [
    "惜奴娇",
    "无名氏",
    "骋轮纵勒，翠羽花钿比织。\n并雅同陪，共越九衢遍，尽遨逸。\n料峭云容，香惹风、萦怀袂。\n遍寓目，几处瑶席绣。"
  ],
  [
    "惜奴娇",
    "无名氏",
    "莫如胜慨，景压天街际。\n彩鳌举、百仞耸倚。\n凤舞龙骧，满目红光宝翠。\n动霁色，馀霞映，散成绮。"
  ],
  [
    "惜奴娇",
    "无名氏",
    "渐灼兰膏，覆满青烟罩地。\n簇宫花、荡纷委。\n万姓瞻仰，苒苒云龙香细。\n共稽首，同乐与，众方纪。"
  ],
  [
    "万年欢慢・万年欢",
    "无名氏",
    "当今圣主，理化感四塞，永减狼烟。\n太平朝野无征战，国内晏然。\n风调雨顺歌声喧。\n箫韶韵，九奏钧天。\n愿王永寿，比南山、更奏延年。"
  ],
  [
    "感皇恩令・感皇恩",
    "无名氏",
    "和袖把金鞭，腰如束素。\n骑介驴儿过门去。\n禁街人静，一阵香风满路。\n凤鞋宫样小，弯弯露。\n蓦地被他，回眸一顾。\n便是令人断肠处。\n愿随鞭镫，又被名缰勒住。\n恨身不做个，闲男女。"
  ],
  [
    "醉太平",
    "无名氏",
    "厌厌闷着。\n厌厌闷着。\n奴儿近日听人咬，把初心忘却。\n教人病深谩摧拙。\n凭谁与我分说破，仔细思量怎奈何，见了伏些弱。"
  ],
  [
    "还宫乐",
    "无名氏",
    "喜贺我皇，有感蓬莱，尽降神仙。\n到乘鸾驾鹤御楼前。\n来献长寿仙丹。\n玉殿阶前排筵会，今宵秋日到神仙。\n笙歌寥亮呈玉庭，为报圣寿万年。"
  ],
  [
    "清平乐",
    "无名氏",
    "真主玉历成康。\n德睿宁安国中良。\n时和岁丰稔，民阜乐、何情，瑞木呈日五色，月华重有光。\n更羽鹤来仪凤凰。\n万邦乡。\n齐供明皇。\n祝遐龄、圣寿无疆。"
  ],
  [
    "荔子丹",
    "无名氏",
    "斗巧宫妆扫翠眉。\n相唤折花枝。\n晓来深入艳芳里，红香散，露在罗衣。\n盈盈巧笑咏新词。\n舞态画娇姿。\n袅娜文回迎宴处，簇神仙、会赴瑶池。"
  ],
  [
    "太平年慢・太平年",
    "无名氏",
    "皇州春满群芳丽。\n散异香旖旎。\n鳌宫开宴赏佳致。\n举笙歌鼎沸。\n永日迟迟和风媚。\n柳色烟凝翠。\n唯恐日西坠。\n且乐欢醉。"
  ],
  [
    "金殿乐慢",
    "无名氏",
    "驾紫鸾。\n乘风缥缈游仙。\n红霓蘸影，近瑶池、鹤戏芝田。\n临蕙圃、饮琼泉。\n上萧台、遥瞻九天。\n对真人蕊书亲授，已向南宫住长年。"
  ],
  [
    "安平乐・安平乐慢",
    "无名氏",
    "开琼筵，庆佳辰。\n彩当中月华明。\n笙歌乐、如梦幻，望丹山彩凤，飞舞邃庭。\n遐艳异、寿杯同斟。\n舞讴歌浃欢声。\n方今永永太平。\n更衍多男，共集锦昌寿恩。"
  ],
  [
    "风中柳令・谢池春",
    "无名氏",
    "爱鬓云长，惜眉山，寻乍相见，一时眠起。\n为伊尚验，未欲将言相戏。\n早樽前、会人深意。\n霎时间阻，眼儿早巴巴地。\n便也解、封题相寄。\n怎生是款曲，终成连理。\n管胜如、旧来识底。"
  ],
  [
    "迎春乐令・迎春乐",
    "无名氏",
    "神州丽景春先到。\n看看是、韶光早。\n园林深处东风过，红杏里、莺声好。\n漠漠青烟远远道。\n触目是、绿杨芳草。\n莫惜醉重游，逡巡又、年华老。"
  ],
  [
    "游月宫令",
    "无名氏",
    "当今圣主座龙楼，圣寿应天长，实钱喷香烟，玄宗游月宫。\n海晏河清，盛朝侍，群臣喜呼万岁，万人民，开乐业，愿吾皇、增福寿。"
  ],
  [
    "庆金枝令・庆金枝",
    "无名氏",
    "莫惜金缕衣。\n劝君惜、少年时。\n花开堪折直须折，莫待折空枝。\n一朝杜宇才鸣後，便从此、歇芳菲。\n有花有酒且开眉。\n莫待满头丝。"
  ],
  [
    "满朝欢令",
    "无名氏",
    "未央宫阙丹霞住。\n十二玉楼挥锦绣。\n云开雉扇卷珠帘，烟粉龙香添瑞兽。\n瑶觞一举箫韶奏。\n环佩千官齐拜首。\n南山翠应北华高，共献君王千万岁。"
  ],
  [
    "天下乐令・减字木兰花",
    "无名氏",
    "寿星明久。\n寿曲高歌沉醉後。\n寿烛荧煌。\n手把金炉，燃一寿香。\n满斟寿酒。\n我意殷勤来祝寿。\n问寿如何。\n寿比南山福更多。"
  ],
  [
    "感恩多令・山花子",
    "无名氏",
    "罗帐半垂门半开。\n残灯孤月照窗台。\n北斗渐移天欲曙、漏更催。\n携手劝君离别酒，泪和红粉滴金杯。\n呜咽问君今夜去、几时回。"
  ],
  [
    "解佩令",
    "无名氏",
    "脸儿端正。\n心儿峭俊。\n眉儿长、眼儿入鬓。\n鼻儿隆隆，口儿小、舌儿香软。\n耳垛儿、就中红润。\n项如琼玉，发如云鬓。\n眉如削、手如春笋。\n奶儿甘甜，腰儿细、脚儿去紧。\n那些儿、更休要问。"
  ],
  [
    "糖多令・唐多令",
    "无名氏",
    "天上谪星班。\n青牛初度关。\n幻出蓬莱新院宇，花外竹，竹边山。\n轩冕傥来闲。\n人生闲最难。\n算真闲、不到人间。\n一半神仙先占取，留一半、与公闲。"
  ],
  [
    "长相思",
    "无名氏",
    "去年秋。\n今年秋。\n湖上人家乐复忧。\n西湖依旧流。\n吴循州。\n贾循州。\n十五年前一转头。\n人生放下休。"
  ],
  [
    "水调歌头",
    "无名氏",
    "握虎符，持玉节，佩金鱼。\n三十正当方面，此事世间无。\n寄语东淮父老，夺我诗书元帅，於汝抑安乎。\n早早归廊庙，天下尽欢娱。"
  ],
  [
    "失调名",
    "无名氏",
    "夜深青女湿微妆。"
  ],
  [
    "失调名",
    "无名氏",
    "曾教入夜月添白。"
  ],
  [
    "失调名",
    "无名氏",
    "自有松篁为伴侣。"
  ],
  [
    "忆秦娥",
    "无名氏",
    "烟漠漠。\n水天摇荡蓬莱阁。\n蓬莱阁，朱甍碧瓦，半浸寥廓。\n三山谩有长生药。\n茫茫云海风涛恶。\n风涛恶。\n仙槎不见，暮沙潮落。"
  ],
  [
    "失调名",
    "无名氏",
    "汉宫梳罢女真妆，望金仙、朝朝暮暮。"
  ],
  [
    "失调名",
    "无名氏",
    "愁烟恨粉。"
  ],
  [
    "失调名",
    "无名氏",
    "三生春梦。"
  ],
  [
    "减字木兰花",
    "无名氏",
    "舞台歌院。\n雨後西风寒翦翦。\n翠掩屏风。\n花与残霞一样红。\n宫隐绣。\n香软巧随莲步绉。\n不怕露寒。\n日日拼教醉画栏。"
  ],
  [
    "虞美人",
    "无名氏",
    "秋深犹带秋初热。\n未放秋香发。\n爱他楼下木芙蓉。\n妆罢三千美女、出唐宫。\n西湖虽小风光胜。\n分得钱塘景。\n这些林木这些山。\n恰似三贤堂後、凭阑干。"
  ],
  [
    "望江南・忆江南",
    "无名氏",
    "左右字，从古不曾闻。\n未必书生能点墨，安知荫子不能文。\n尔汝今朝。\n除去了，多谢圣明恩。\n既不可高谈阔论，又不敢藐视同群。\n但请换头巾。"
  ],
  [
    "朝中措",
    "无名氏",
    "与君同是饱齑盐。\n先达後何淹。\n任玉东西醉倒，明朝病酒厌厌。\n後年三月，凤池春满，雁塔名添。\n记取西风桂影，一枝先上银蟾。"
  ],
  [
    "忆秦娥",
    "无名氏",
    "花蹊侧。\n秦楼夜访金钗客。\n金钗客。\n江梅风韵，野棠颜色。\n尊前醉倒君休惜。\n不成去後空相忆。\n空相忆。\n山长水远，几时来得。"
  ],
  [
    "失调名",
    "无名氏",
    "往来与月为俦，舒展和天也蔽。"
  ],
  [
    "倚西楼",
    "无名氏",
    "禁鼓初传时下打。\n虚过清风明月夜。\n眼如鱼目几曾乾，心似酒旗终日挂。\n银汉低垂星斗斜。\n院宇空寥烛卸。\n西楼萧洒有谁知，教我独自上来、独自下。"
  ],
  [
    "捣练子",
    "无名氏",
    "云鬓乱，晚妆残。\n带恨眉儿远岫攒。\n斜托香腮春笋懒，为谁和泪倚阑干。"
  ],
  [
    "长相思",
    "无名氏",
    "花满枝。\n柳满枝。\n眼底春光似旧时。\n燕归人未归。\n泪沾衣。\n酒沾衣。\n烦恼长多欢事稀。\n此情风月知。"
  ],
  [
    "乌夜啼",
    "无名氏",
    "都无一点残红。\n夜来风。\n底事东君归去、太匆匆。\n桃花醉。\n梨花泪。\n总成空。\n断送一年春在、绿阴中。"
  ],
  [
    "乌夜啼",
    "无名氏",
    "一弯月挂危楼。\n似藏钩。\n醉里不知黄叶、报新秋。\n征鸿断。\n归云乱。\n远峰愁。\n愁见绿杨凝恨、在江头。"
  ],
  [
    "捣练子",
    "无名氏",
    "林下路，水边亭。\n凉吹水面散馀酲。\n小藤床、随意横。\n暗记得、旧时经。\n翠荷闹雨做秋声。\n恁时节、不怕听。"
  ],
  [
    "生查子",
    "无名氏",
    "闲倚曲屏风，试写相思字。\n不道极多情，却是浑无思。\n笑近短墙阴，抛个青梅子。\n苔上印钩弯，邂逅难忘此。"
  ],
  [
    "贺圣朝影・添声杨柳枝",
    "无名氏",
    "雪满长安酒价高。\n度寒宵。\n身轻不要袍。\n醉红娇。\n花月暗成离别恨，梦无。\n起来春信惹梅梢。\n又魂消。"
  ],
  [
    "莫思归・抛球乐",
    "无名氏",
    "花满名园酒满觞。\n且开笑口对芳。\n秋千风暖鸾钗，绮陌春深翠袖香。\n莫惜黄金贵，日日须教贳酒尝。"
  ],
  [
    "点绛唇",
    "无名氏",
    "蹴罢秋千，起来慵整纤纤手。\n露浓花瘦。\n薄汗轻衣透。\n见客入来，袜刬金钗溜。\n和羞走。\n倚门回首。\n却把青梅嗅。"
  ],
  [
    "减字木兰花",
    "无名氏",
    "春融酒困。\n一寸横波千里恨。\n著处芳菲。\n蝶与莺情醉自迷。\n云妥翠。\n冷落金屏山十二。\n低抱琵琶。\n月向黄昏日又斜。"
  ],
  [
    "菩萨蛮",
    "无名氏",
    "昔年曾伴花前醉。\n今年空洒花前泪。\n花有再荣时。\n人无重见期。\n故人情义重。\n不忍营新宠。\n日月有盈亏。\n妾心无改移。"
  ],
  [
    "谒金门",
    "无名氏",
    "山无数。\n遮断故人何处。\n见说阑舟独系住。\n溪边红叶树。\n忆著前时欢遇。\n惹起今番愁绪。\n怎得西风吹泪去。\n阳台为暮雨。"
  ],
  [
    "更漏子",
    "无名氏",
    "解语花，断肠草。\n谙尽风流烦恼。\n欢会少，别离多。\n此情无奈何。\n帐前灯，窗间月。\n记得那□时节。\n绣被剩，画屏空。\n如今在梦中。"
  ],
  [
    "镜中人・相思引",
    "无名氏",
    "柳烟浓，梅雨润。\n芳草绵绵离恨。\n花坞风来几阵。\n罗袖沾春粉。\n独上小楼迷远近。\n不见浣溪人信。\n何处笛声飘隐隐。\n吹断相思引。"
  ],
  [
    "眼儿媚",
    "无名氏",
    "惨云愁雾罩江天。\n呵手卷帘看。\n蒙茸柳絮，万千蝴蝶，飞过危栏。\n後庭一树瑶华缀，零乱暗香残。\n今番桂影，也应寒重，不放新弯。"
  ],
  [
    "眼儿媚",
    "无名氏",
    "忆从溪上得相逢。\n樽酒两心同。\n梅缄香雪，竹摇寒月，柳探春风。\n而今总是消魂处，冷落半床空。\n梦迷狂蝶，喜占乾鹊，愁望飞鸿。"
  ],
  [
    "眼儿媚",
    "无名氏",
    "平生几度怨长亭。\n不似这番深。\n霜收水瘦，风流帆饱，怎忍轻分。\n栏干倚遍慵归去，独自个黄昏。\n荷横钗股，柳垂裙带，总是销魂。"
  ],
  [
    "乌夜啼",
    "无名氏",
    "水漫汀洲新绿，云开崦嶂微青。\n残红不见成阴後，寂无声。\n笑傲坡诗一梦，风流杜牧三生。\n西湖依旧人中意，来去竟难凭。"
  ],
  [
    "与团圆・喜团圆",
    "无名氏",
    "绞绡雾，没多重数，紧拟偷怜。\n孜孜觑着，算前生、只结得眼因缘。\n眼是心媒，心为情本，里外勾连。\n天还有意，不违人愿，与个团圆。"
  ],
  [
    "花前饮",
    "无名氏",
    "雨馀天色渐寒渗。\n海棠绽、胭脂如锦。\n告你休看书，共我花前饮。\n皓月穿帘未成寝。\n篆香透、鸳衾双枕。\n似恁天色时，你道是、好做甚。"
  ],
  [
    "转调贺圣朝・贺圣朝",
    "无名氏",
    "渐觉一日，浓如一日，不比寻常。\n若知人、未伊瘦损，成病又何妨。\n相思到了，不成模样，收泪千行。\n把从前泪，来做水流，也流到伊行。"
  ],
  [
    "西江月",
    "无名氏",
    "昨夜轺车宿处，乱山深锁邮亭。\n烟溪霜叶颤秋声。\n不管愁人不听。\n枕冷安排难稳，衾寒重叠犹轻。\n凭谁说与那人人。\n报道衾寒枕冷。"
  ],
  [
    "望江南・忆江南",
    "无名氏",
    "这痴呆，休恁泪涟涟。\n他是霸陵桥畔柳，千人攀了到君攀。\n刚甚别离难。\n荷上露，莫把作珠穿。\n水性本来无定度，这边圆了那边圆。\n终是不心坚。"
  ],
  [
    "鹧鸪天",
    "无名氏",
    "紫陌朱轮去似流。\n丁香初结小银钩。\n凭阑试问秦楼路，瞥见纤纤十指柔。\n金约腕，玉搔头。\n尽教人看却佯羞。\n欲题红叶无流水，别是桃源一段愁。"
  ],
  [
    "鹧鸪天",
    "无名氏",
    "镇日无心扫黛眉。\n临行愁见理征衣。\n樽前只恐伤郎意，阁泪汪汪不敢垂。\n停宝马，捧瑶卮。\n相斟相劝忍分离。\n不如饮待奴先醉，图得不知郎去时。"
  ],
  [
    "遍地花",
    "无名氏",
    "元是竹林旧伴侣。\n去人日、偶相遇。\n笑卢同、狂怪尝茶，问子建、诗成几步。\n忆去年、乞巧同欢，把琴弦、细细与说。\n伤你爱四勾三，生下五男二女。"
  ],
  [
    "红窗迥",
    "无名氏",
    "富春坊，好景致。\n两岸尽是、歌姬舞妓。\n引调得、上界神仙，把凡心都起。\n内有丙丁并壬癸。\n这两尊神，为你争些口气。\n火星道，我待逞些神通，不怕你是水。"
  ],
  [
    "小重山",
    "无名氏",
    "络纬声残织翠丝。\n金风剪不断、雁来时。\n梦回缄泪寄征衣。\n寒到早，应怪寄衣迟。\n心事有谁知。\n黄昏常立尽、暗萤飞。\n秋来无处不生悲。\n情脉脉，月转辘轳西。"
  ],
  [
    "撷芳词",
    "无名氏",
    "风摇荡，雨蒙茸。\n翠条柔弱花头重。\n春衫窄。\n香肌湿。\n记得年时，共伊曾摘。\n都如梦。\n何曾共。\n可怜孤似钗头凤。\n关山隔。\n晚云碧。\n燕儿来也，又无消息。"
  ],
  [
    "拨棹子",
    "无名氏",
    "烟姿媚，冰容薄。\n芳蕖嫩、隐映新萍池阁。\n撷英人去後，清香微绽，透真珠帘幕。\n似无语含情垂彩佩，戏芳阴，渐许纤鲜相托。\n西风直须爱惜，看看浓艳，伴秋光零落。"
  ],
  [
    "香山会",
    "无名氏",
    "向神前发愿，烧香做咒。\n断了去、娼家吃酒。\n果子钱早是遭他毒手。\n更一个、瓶儿渗漏。\n才斟两盏三盏，早斟不勾。\n又添和、薄漓半斗。\n奴哥有我，奴哥道有。\n有我时、当面荡酒。"
  ],
  [
    "品令",
    "无名氏",
    "急雨惊秋晓。\n今岁较、秋风早。\n一觞一咏，更须莫负、晚风残照。\n可惜莲花已谢，莲房尚小。\n汀苹岸草。\n怎称得、人情好。\n有些言语，也待醉折，荷花向道。\n道与荷花，人比去年总老。"
  ],
  [
    "檐前铁",
    "无名氏",
    "悄无人，宿雨厌厌，空庭乍歇。\n听檐前、铁马戛叮当，敲破梦魂残结。\n丁年事，天涯恨，又早在心头咽。\n谁怜我、绮帘前，镇日鞋儿双跌。\n今番也、石人应下千行血。\n拟展青天，写作断肠文，难尽说。"
  ],
  [
    "娇木笪・木笪",
    "无名氏",
    "酒入愁肠，谁信道、都做泪珠儿滴。\n又怎知道恁他忆。\n再相逢、瘦了才信得。"
  ],
  [
    "小品",
    "无名氏",
    "正天气凄凉，鸣幽砌，向枕畔、偏恼愁心，尽夜苦吟。"
  ],
  [
    "小品",
    "无名氏",
    "戴花酒，酒泛金樽，花枝满帽。\n笑歌醉拍手，戴花酒。"
  ],
  [
    "鹧鸪天",
    "无名氏",
    "全似丹青染成。\n更将何物斗轻盈。\n雪因舞态羞频下，云为歌声不忍行。\n螺髻小，凤鞋轻。\n天边斗柄又斜横。\n水晶庭柱琉璃帐，客去同谁看月明。"
  ],
  [
    "秦楼月・忆秦娥",
    "梁意娘",
    "春宵短。\n香闺寂寞愁无限。\n愁无限。\n一声窗外，晓莺新啭。\n起来无语成娇懒。\n柔肠易断人难见。\n人难见。\n这些心绪，如何消遣。"
  ],
  [
    "茶瓶儿",
    "梁意娘",
    "满地落花铺绣。\n春色著人如酒。\n晓莺窗外啼杨柳。\n愁不奈、两眉频皱。\n关山杳。\n音尘悄。\n那堪是、昔年时候。\n盟言辜负知多少。\n对好景、顿成消瘦。"
  ],
  [
    "西江月",
    "越娘",
    "一自东君去後，几多恩爱暌离。\n频凝泪眼望乡畿。\n客路迢迢千里。\n顾我风情不薄，与君驿邸相随。\n参军虽死不须悲。\n幸有连枝同气。"
  ],
  [
    "西江月",
    "张师师",
    "一种何其轻薄，三眠情意偏多。\n飞花舞絮弄春和。\n全没些儿定个。\n踪迹岂容收拾，风流无处消磨。\n依依接取手亲挼。\n永结同心向我。"
  ],
  [
    "西江月",
    "钱安安",
    "谁道词高和寡，须知会少离多。\n三家本作一家和。\n更莫容他别个。\n且恁眼前同乐，休将饮里相磨。\n酒肠不奈苦揉挼。\n我醉无多酌我。"
  ],
  [
    "南乡子",
    "张商英",
    "向晚出京关。\n细雨微风拂面寒。\n杨柳堤边青草岸，堪观。\n只在人心咫尺间。\n酒饮盏须乾。\n莫道浮生似等闲。\n用则逆理天下事，何难。\n不用云中别有山。"
  ],
  [
    "南乡子",
    "张商英",
    "瓦钵与磁瓯。\n闲伴白云醉後休。\n得失事常贫也乐，无忧。\n运去英雄不自由。\n彭越与韩侯。\n盖世功名一土丘。\n名利有饵鱼吞饵，轮收。\n得脱那能更上钩。"
  ],
  [
    "人娇",
    "徐都尉",
    "小苑藏春，信道游人未见。\n花脸嫩、柳腰娇软。\n停觞缓引，正夕阳将晚。\n莺误入，蹴损海棠花片。\n只怅春心，当时露见，小楼外、曾劳目断。\n灯前料想。\n也肌心饱眼。\n从此去，萦心有人可惯。"
  ],
  [
    "虞美人",
    "崔木",
    "春来秋往何时了。\n心事知多少。\n深深庭院悄无人。\n独自行来独坐、若为情。\n双旌声势虽云贵。\n终是谁存济。\n今宵已幸得人言。\n拟待劳烦神女、下巫山。"
  ],
  [
    "虞美人",
    "黄舜英",
    "一从骨肉相抛了。\n受了多多少。\n溪山风月属何人。\n到此思量、因甚不关情。\n而今虽道王孙贵。\n有事凭谁济。\n自从今夜得媒言。\n相见佳期无谓、隔关山。"
  ],
  [
    "南乡子",
    "贾奕",
    "闲步小楼前。\n见个佳人貌类仙。\n暗想圣情浑似梦，追欢。\n执手兰房恣意怜。\n一夜说盟言。\n满掬沉檀喷瑞烟。\n报道早朝归去晚，回銮。\n留下鲛绡当宿钱。"
  ],
  [
    "鹧鸪天",
    "窃杯女子",
    "灯火楼台处处新。\n笑携郎手御街行。\n回头忽听传呼急，不觉鸳鸯两处分。\n天表近，帝恩荣。\n琼浆饮罢脸生春。\n归来恐被儿夫怪，愿赐金杯作证明。"
  ],
  [
    "鹧鸪天",
    "刘",
    "竹引牵牛花满街。\n疏篱茅舍月光筛。\n琉璃盏内茅柴酒，白玉盘中簇豆梅。\n休懊恼，且开怀。\n平生赢得笑颜开。\n三千里地无知己，十万军中挂印来。"
  ],
  [
    "菩萨蛮",
    "陈义",
    "平生只被今朝误。\n今朝却把平生补。\n重午一年期。\n斋僧只待时。\n主人恩义重。\n两载蒙恩宠。\n清净得为僧。\n幽闲度此生。"
  ],
  [
    "菩萨蛮",
    "陈义",
    "包中香黍分边角。\n彩丝剪就交绒索。\n樽俎泛菖蒲。\n年年五月初。\n主人恩义重。\n对景承欢宠。\n何日玩山家。\n葵蒿三四花。"
  ],
  [
    "苏幕遮",
    "净端",
    "遇荒年，每常见。\n就中今年，洪水皆淹遍。\n父母分离无可恋。\n幸望豪民，救取庄家汉。\n最堪伤，何忍见。\n古寺禅林，翻作悲田院。\n日夜烧香频□□，祷告皇天，救护开方便。"
  ],
  [
    "浪淘沙",
    "善珍",
    "相对两衰翁。\n身似枯蓬。\n分飞吹聚谢天风。\n零落交游无一个，五十年中。\n生客语藏锋。\n不答阳聋。\n心期难话与儿童。\n共结庵招猿鹤侣，烟锁云封。"
  ],
  [
    "浪淘沙",
    "善珍",
    "七十二年翁。\n曾客吴中。\n清游占断水晶宫。\n几度藕花归棹晚，月渚烟钟。\n追记已陈踪。\n回首空。\n恁高荒草夕阳同。\n欲问谢公歌舞地，落叶鸣蛩。"
  ],
  [
    "渔歌・渔父",
    "李彭",
    "南院嫡孙唯此个。\n西河狮子当门坐。\n绢扇清凉随手簸。\n君知麽。\n无端吃棒休寻过。"
  ],
  [
    "渔歌・渔父",
    "李彭",
    "掌握千差都照破。\n石霜这汉难关锁。\n水出高源酬佛陀。\n哩棱逻。\n须弥作舞虚空和。"
  ],
  [
    "渔歌・渔父",
    "李彭",
    "孤硬云峰无计较。\n大愚滩上曾垂钓。\n佛法何曾愁烂了。\n桶箍爆。\n通身汗出呵呵笑。"
  ],
  [
    "渔歌・渔父",
    "李彭",
    "万古黄龙真夭矫。\n斩新勘破台山媪。\n佛手驴蹄人不晓。\n无关窍。\n胡家一曲非凡调。"
  ],
  [
    "渔歌・渔父",
    "李彭",
    "宝觉禅河波浩浩。\n五湖衲子来求宝。\n忽坚拳头宜速道。\n茫然讨。\n难逃背触君须到。"
  ],
  [
    "渔歌・渔父",
    "李彭",
    "贬剥诸方真净老。\n顶门眼正形枯槁。\n一点深藏人莫造。\n由来妙。\n光明烜赫机锋峭。"
  ],
  [
    "渔歌・渔父",
    "李彭",
    "积翠十年丹风穴。\n当时亲得黄龙钵。\n掣电之机难把撮。\n真奇绝。\n分明水底天边月。"
  ],
  [
    "渔歌・渔父",
    "李彭",
    "骂佛骂人新孟八。\n是非窟里和身拶。\n不惜眉毛言便发。\n门庭滑。\n红炉大韛能生效。"
  ],
  [
    "渔歌・渔父",
    "李彭",
    "绝唱灵源求和寡。\n先牛寻得西家马。\n顾陆笔端难拟画。\n千林谢。\n吟风摆雪真萧洒。"
  ],
  [
    "渔歌・渔父",
    "李彭",
    "选佛堂中川藞苴。\n衲僧卑孔头垂下。\n独秀握来无一把。\n杖头挂。\n从教四海禅徒讶。"
  ],
  [
    "渔家傲",
    "无际道人",
    "七坐道场三奉诏。\n空花水月何时了。\n小玉声中曾悟道。\n真堪笑。\n从来漫得儿孙好。\n辩涌海潮声浩浩。\n明如皓月当空照。\n飞锡西归云杳渺。\n巴猿啸。\n大家唱起还乡调。"
  ],
  [
    "解佩令",
    "张伯端",
    "修行之士，功勤不小。\n识五行、逆顺颠倒。\n妙理玄玄，玉炉中、龙蟠虎踞，金鼎内、炼成至宝。\n阳神雕体，杳杳冥冥，刹那间、游遍三岛。\n出入纯熟，按捺住、别寻玄妙。\n合真空，太虚是了。"
  ],
  [
    "鹧鸪天",
    "无名氏",
    "抛却功名弃却诗。\n从教身染气球泥。\n侵晨打齐云会，际暮演筹落魄归。\n园苑里，粉墙西。\n佳人偷揭绣帘窥。\n高侵云汉垂肩久，低拂花梢下脚迟。"
  ],
  [
    "西江月",
    "无名氏",
    "健体安身可美，喜笑化食堪夸。\n更言一事实为佳。\n肥风瘦痨都罢。\n兼且时光似箭，更加景色难赊。\n名园等处乐奢华。\n一任佳人玩耍。"
  ],
  [
    "鹧鸪天",
    "无名氏",
    "不贪名利乐优游。\n收转心猿踢气球。\n日享三餐朋友饭，夜眠一宿玉人缕。\n真快活，度春秋。\n从他乌兔走无休。\n或时戏耍名园里，或把长竿湖上游。"
  ],
  [
    "西江月",
    "无名氏",
    "蹴场中年少，秋千架上佳人。\n三三两两趁芳辰。\n玩赏风光美景。\n日暖风和明媚，更加花草香馨。\n红颜移步出闺门，偷揭绣帘相认。"
  ],
  [
    "鹧鸪天",
    "无名氏",
    "虎掌葵花一锭银。\n全凭巧匠弄精神。\n里外跨知高下，逼拐挑尖月一轮。\n欺强汉，灭村人。\n其间奥妙岂堪论。\n不问贵戚并公子，曾与区区并马行。"
  ],
  [
    "鹧鸪天",
    "无名氏",
    "巧匠园缝异样花。\n身轻体健实堪夸。\n能令公子精神爽，善诱王孙礼义加。\n宜富贵，逞奢华。\n一团和气遍天涯。\n宋祖昔日皆曾习，占断风流第一家。"
  ],
  [
    "西江月",
    "无名氏",
    "请知诸郡子弟，尽是湖海高朋。\n今年神首赛齐云。\n别是一般风韵。\n来时向前参圣，然後疏上挥名。\n香金留下仿花人，必定气球取胜。"
  ],
  [
    "鹧鸪天",
    "无名氏",
    "轩辕起置号齐云。\n社祖西川妙道君。\n□□亲自裁成就，万古流传作玩珍。\n江湖客，听原因。\n今朝出狱见其真。\n来到圣前必撞案，诚将实艺向前呈。"
  ],
  [
    "苏幕遮",
    "无名氏",
    "水中金，冲牛斗。\n玉锁金关，护法灵童守。\n赤水丹台龙虎走。\n万象森罗，勃勃投珠口。\n饮灵源，明火候。\n太乙炉开，丹熟神光透。\n浮名浮利终不久。\n下手速修。\n穷取无中有。"
  ],
  [
    "蝶恋花",
    "寇准",
    "四十年来身富贵。\n游处烟霞，步履如平地。\n紫府丹台仙籍里，皆知独擅无双美。\n将相兼荣谁敢比。\n彩凤徊翔，重浴荀池水。\n位极人臣功济世，芬芳天下歌桃李。"
  ],
  [
    "渔家傲",
    "庞籍",
    "儒将不须躬甲胄。\n指挥玉麈风云走。\n战罢挥毫飞捷奏。\n倾贺酒。\n三杯遥献南山寿。\n草软沙平春日透。\n萧萧下马长川逗。\n马上醉中山色秀。\n光一一。\n旌戈矛戟山前後。"
  ],
  [
    "蝶恋花",
    "晏殊",
    "紫府群仙名籍秘。\n五色班龙，暂降人间世。\n海变沧田都不记。\n蟠桃一熟三千岁。\n露滴彩旌云绕秋，谁信壶中，别有笙歌地。\n门外落花随水逝。\n相看莫惜尊前醉。"
  ],
  [
    "诉衷情",
    "晏殊",
    "幕天席地斗豪奢。\n歌妓捧红牙。\n从他醉醒醒醉，斜插满头花。\n车载酒，解貂贳。\n尽繁华。\n儿孙贤俊，家道荣昌，祝寿无涯。"
  ],
  [
    "诉衷情",
    "晏殊",
    "喧天丝竹韵融融。\n歌唱画堂中。\n玲女世间希有，烛影夜摇红。\n一同笑，饮千锺。\n兴何穷。\n功成名遂，富足年康，祝寿如松。"
  ],
  [
    "南乡子",
    "沈唐",
    "朝觐俯尧阶。\n宠拜新恩天上回。\n欢动边城十万户，民怀。\n荣见旌旗却再来。\n清晓敞铃齐。\n庭下鸣鼍绮宴开。\n红袖两行频捧劝，金□。\n利市应销十二钗。"
  ],
  [
    "蝶恋花",
    "周起",
    "岳佐星储生佐圣。\n真道宏才，济世功名盛。\n久践机衡宣密命。\n逢时力赞无为政。\n明主得贤朝野庆。\n昼按从容，帝宠何人并。\n早晚紫垣持国柄。\n民瞻共荷三台正。"
  ],
  [
    "减字木兰花",
    "王观",
    "寿星明久。\n寿曲高歌沉醉後。\n寿烛荣煌。\n手把金炉寿香。\n满斟寿酒。\n我意殷勤来祝寿。\n问寿如何。\n寿比南山福更多。"
  ],
  [
    "减字木兰花",
    "王观",
    "花筵布巧。\n绿绕红□花枝闹。\n朵朵风流。\n好向尊前插满头。\n此花妖艳。\n愿得年年长相见。\n满劝金锺。\n祝寿如花岁岁红。"
  ],
  [
    "减字木兰花",
    "王观",
    "天之美禄。\n会饮思量平生福。\n一硕刘伶，五斗将来且解酲。\n百年长解。\n三万六千能几日。\n劝饮瑶觞。\n祝寿不如岁月长。"
  ],
  [
    "减字木兰花",
    "王观",
    "红牙初展。\n象板如云遮娇面。\n曲按宫商。\n声遏行云绕画梁。\n正当衮遍。\n休唱阳关人肠断。\n劝饮流霞。\n祝寿千年转更加。"
  ],
  [
    "减字木兰花",
    "王观",
    "多愁早老。\n着甚由来闲烦恼。\n休管浮名。\n安乐身康似宝珍。\n酒逢知己，好向尊前朝日醉。\n满劝瑶觥。\n祝寿如山岁岁青。"
  ],
  [
    "减字木兰花",
    "王观",
    "今晨佳宴。\n昨夜南极星光现。\n鹤舞青霁，丹凤呈祥瑞气飘。\n仙书来诏。\n绿鬓朱颜长不老。\n满劝香醪。\n祝寿如云转转高。"
  ],
  [
    "减字木兰花",
    "王观",
    "角声三品。\n银漏更残将欲尽。\n盏盏华筵。\n玉粒琼瓯散又圆。\n知君洪量。\n不用推辞须一上。\n满劝殷勤。\n祝寿如同福禄星。"
  ],
  [
    "减字木兰花",
    "王观",
    "新秋气肃。\n此时仙翁曾诞育。\n禀赋应遍。\n绿□朱颜似少年。\n阶庭兰玉。\n行见儿孙俱曳绿。\n更祝遐龄。\n愿比壮椿过八千。"
  ],
  [
    "减字木兰花",
    "王观",
    "百年能几。\n似数巡环无了日。\n有限时光。\n玉兔金鸟晓夜忙。\n幸逢清世。\n最好排筵斟绿蚁。\n满捧金蕉。\n祝寿如松永不凋。"
  ],
  [
    "减字木兰花",
    "王观",
    "三皇五帝。\n古代英雄闲争气。\n勇猛韩彭。\n十大功劳空有名。\n休谈人我。\n大限催煎如何亸。\n前酌觥舡。\n祝寿如同海月圆。"
  ],
  [
    "减字木兰花",
    "王观",
    "春光景媚。\n花褪残红炎天气。\n蝉噪高枝。\n雁叫长空雪乱飞。\n四时如箭。\n八节忙忙频改换。\n满捧金彝。\n祝寿如同海岳齐。"
  ],
  [
    "减字木兰花",
    "王观",
    "才鸣□鼓。\n曲奏仙音如乐府。\n美似梨园。\n一派箫韶列玳筵。\n使人清耳。\n满尘宾朋皆欢喜。\n劝饮金荷。\n祝寿延长福更多。"
  ],
  [
    "人娇",
    "无名氏",
    "解了痴绦，泼煞闷火。\n眉尖上、放闲愁锁。\n高来不可，低来不可，莫是人间剩我一个。\n富贵谩人，功名赚我。\n且舞个采莲曲破。\n红裙腰细，醅盏大，须占取、名花艳中醉卧。"
  ],
  [
    "定风波",
    "无名氏",
    "痛饮形骸骑蹇驴。\n葛巾不整倩人扶。\n笑指桃源泥样醉。\n三睡。\n诗魔长是泣穷途。\n画手也知仙骨瘦。\n□□山玉水点银须。\n天地不能容此老。\n笑傲。\n一竿风月钓江湖。"
  ],
  [
    "踏莎行",
    "仲殊",
    "德感元精，岳方孕秀。\n才明渊智神兼授。\n飞鸣早应舜韶来，五符千骑难淹久。\n熊梦开祥，龟文献寿。\n龙香卷雾摇东斗。\n南天为现老人暑，一时顶礼抬双神。"
  ],
  [
    "减字木兰花",
    "仲殊",
    "英花万蕊。\n醒□丹房玄石髓。\n烟驾来时。\n一勺仙翁手自随。\n旋煎松火。\n始觉醍醐直可可。\n扶起精神。\n洞里天闲日月新。"
  ],
  [
    "鹊踏枝・蝶恋花",
    "仲殊",
    "一霎雕栏疏雨罢。\n三月十三，曾是寒食夜。\n尽日暖香熏柏麝。\n西施醉起留归驾。\n酒满玻璃花艳冶。\n莫负春心，快饮千锺罢。\n春在燕堂帘幕下。\n年芳不问东君借。"
  ],
  [
    "醉花阴",
    "仲殊",
    "一双鹤绕蟠桃戏。\n说人间千岁。\n昨夜降元精，蓬矢桑弧，又报千家喜。\n绮罗庭院笙歌沸。\n拥玳簪珠履。\n五福一……。"
  ],
  [
    "永同欢",
    "仲殊",
    "绣帘卷，沉烟细。\n燕堂深，玳筵初启。\n庭下芝兰，劝金卮，有多少雍容和气。"
  ],
  [
    "柳垂金",
    "仲殊",
    "中春天气禁烟暖。\n馀七叶，丹蓂未卷。\n海岳灵辉储庆远。\n降非熊，运符亨旦。\n宝雾香凝，非锦筵红荐。\n永算金尊屡满，酒里千年春烂漫。\n共朱颜，镇长相见。"
  ],
  [
    "西江月",
    "仲殊",
    "耐老花间的子，长生海里明珠。\n南天星象降真符。\n五福同行同住。\n秀骨养成犀顶，被人唤作龙驹。\n传家事业有诗书。\n富贵功名看取。"
  ],
  [
    "西江月",
    "仲殊",
    "乙未河清九曲，神霄瑞降群仙。\n唯公殊宠最华年。\n高侍玉皇香案。\n富贵鹏程九万，康宁鹤算三千。\n功成拔宅上青天，愿厕庭中鸡犬。"
  ],
  [
    "步蟾宫",
    "仲殊",
    "仙郎心似长江阔。\n妾意如、波间明月。\n相随定、一带向东流，共宴乐、无时暂歇。\n长生只在长欢悦。\n除此外、总应虚设。\n笙歌里、身住几何年，十字儿、头边下撇。"
  ],
  [
    "步蟾宫",
    "仲殊",
    "笙歌喜庆争催晓。\n篆烟舞、龙鸾缥缈。\n香罗上、不尽寿仙人，献一段、长生寿草。\n一心一意同欢笑。\n两心事、卒难得了。\n教传语、天上太白星，剩借取、几千年好。"
  ],
  [
    "步蟾宫",
    "仲殊",
    "凤帘舞带花铺绣。\n水沉暖、祥烟迷昼。\n凤衔灯照蕊珠筵，韵双琯、钧声已奏。\n绮罗人劝千秋寿。\n吉祥满、十分芳酒。\n愿人间、嘉庆一千年，共南极、东华长久。"
  ],
  [
    "步蟾宫",
    "仲殊",
    "长庚星驭重来日，结灵秀、东阳清骨。\n过中秋，两夜月犹圆，五福降、先宫第一。\n鹤书新自金门出。\n乍受得、王宫缨绂。\n更登仙、上与长年，倩东斗、真人按笔。"
  ],
  [
    "瑞鹧鸪",
    "仲殊",
    "融融十月小春天。\n翼翼清都降圣贤。\n大抵龙飞云必动，请观二十七年前。\n方今龙又当天德，即日云将拥地仙。\n富（下缺）"
  ],
  [
    "小重山",
    "吴则礼",
    "鹤舞青青雪里松。\n冰门龟在藻，绿蒙茸。\n一成不见蕊珠宫。\n蟠桃熟，犹待几东风。\n玉酒紫金锺。\n非烟罗幕暖，宝□浓。\n赠君春色腊寒中。\n君留取，长伴脸边红。"
  ],
  [
    "点绛唇",
    "吴则礼",
    "柏叶春醅，为君亲酌玻璃盏。\n玉箫牙管。\n人意如春暖。\n绿鬓长留，不使韶华晚。\n春无限。\n碧桃花畔。\n笑看蓬莱浅。"
  ],
  [
    "点绛唇",
    "吴则礼",
    "何处君家，蟠桃花下瑶池畔。\n日迟风暖。\n占得春长远。\n几见花开，一任年光换。\n今年见。\n明年再见。\n春色如人面。"
  ],
  [
    "玉楼春",
    "吴则礼",
    "今朝何以为公寿。\n极贵长年公素有。\n庭阶不乏长芝兰，少翁又是庭臣右。\n三能粲粲依魁秀。\n八柱巍巍蟠地厚。\n皇家卜册万斯年，年光长转洪钧手。"
  ],
  [
    "玉楼春",
    "吴则礼",
    "我公两器兼文武。\n谈笑岩廊无治古。\n经颜绿发已官高，赤儿绣裳今仲父。\n我欲形容无妙识。\n颂穆清风须吉甫。\n望公聊比太山云，岁岁年年天下雨。"
  ],
  [
    "清平乐",
    "吴则礼",
    "娟娟月满。\n冉冉梅花暖。\n春意初长寒力浅。\n渐拟芳菲满眼。\n当时吉梦重重。\n间生天子三公。\n付与人间桃李，年年管领春风。"
  ],
  [
    "清平乐",
    "吴则礼",
    "瀛洲春酒。\n满酌公眉寿。\n月照沙堤春榜柳，恩暖朝天衮绣。\n东君着意丁宁。\n芳酸先许梅英。\n要就升平滋味，待公来後和羹。"
  ],
  [
    "清平乐",
    "吴则礼",
    "雪馀寒退。\n惟有青松在。\n春不加荣寒不悴。\n用舍如公都耐。\n流肪磊落龟蛇。\n会留红日西斜。\n欲助我公寿骨，蟠桃等见桃花。"
  ],
  [
    "清平乐",
    "吴则礼",
    "晨辉初转。\n拜舞金銮殿。\n想见对符睿春，天语丁宁见晚。\n雍容玉笋班聊，功名早上凌烟。\n金鼎刀圭莫惜，愿随鸡犬升仙。"
  ],
  [
    "清平乐",
    "吴则礼",
    "庆锺华胄。\n人物朝端秀。\n朝罢章华骄马骤。\n十万人家举手。\n後房桃李娟娟。\n有谁云雨恩偏。\n看取晚春时候，兰芽玉茁争妍。"
  ],
  [
    "西江月",
    "吴淑虎",
    "门被五王德泽，家承七帝恩光。\n古今富贵迥无双。\n多少公卿将相。\n久蕴腾空气宇，行看平步岩廊。\n更祈王母寿而康。\n真个人间天上。"
  ],
  [
    "临江仙",
    "张伯寿",
    "天上姮娥元不老，人间紫府长春。\n朱颜鹤发更清新。\n观音常自在，水月净无尘。\n有子飘飘麟阁像，有孙庭下诜诜。\n他年看取递成名。\n进封加上国，荣拜太夫人。"
  ],
  [
    "临江仙",
    "张伯寿",
    "吴越家声传铁券，当年功指山河。\n公侯衮衮後来多。\n休符锺俊杰，气宇禀冲和。\n磊落胸襟清庙器，鹏程背可天摩。\n他时帝里笑鸣珂。\n双椿犹鹤算，二女已鸾坡。"
  ],
  [
    "临江仙",
    "张伯寿",
    "家住清湘云外窟，肯随玉笋同班。\n竹林风味正相联。\n独高霜外节，微露管中斑。\n吏隐丛祠聊寄傲，胸襟半是湖山。\n此君端可助跻攀。\n支颐供鹤立，拱膝看鳌翻。"
  ],
  [
    "临江仙",
    "张伯寿",
    "龙首凤池家鼎贵，庆传仙李芬芳。\n凛然冰雪照闺房。\n诞弥当此日，佳气满华堂。\n锦袖新封开大国，诏书急欲徵黄。\n莫辞沉醉九霞觞。\n蟠桃看子实，地久与天长。"
  ],
  [
    "临江仙",
    "张伯寿",
    "瑞气薰城春色早，光生帘幕飞浮。\n五陵应是产风流。\n冰清兼玉润，轩冕一时游。\n已得长生元妙术，庄椿不数春秋。\n徐卿一醉百无忧。\n但知从此去，衮衮出公侯。"
  ],
  [
    "临江仙",
    "张伯寿",
    "爆竹声残天未晓，金炉细爇沉烟。\n儿孙戏彩映芳鲜。\n共倾元日酒，同祝大椿年。\n我愿儿孙如我寿，高低富贵随缘。\n不须厚禄与多田。\n诗书为世业，清白是家传。"
  ],
  [
    "感皇恩",
    "叶景山",
    "十月小春时，蓂舒六翠。\n天佑皇家诞贤裔。\n熊罴协梦，疑是麒麟分瑞。\n世间无限事，都如意。\n粉阵香围，香娇玉媚。\n春酒争持泛琼蚁，笙歌缭绕，同祝我公千岁。\n他年陪绿野，拚酣醉。"
  ],
  [
    "临江仙",
    "叶景山",
    "清晓于门开寿宴，绮罗香袅芳丛。\n红娇绿软媚光风。\n绣屏金翡翠，锦帐玉芙蓉。\n珠履争驰千岁酒，葡萄满泣金锺。\n人生福寿古难逢。\n好将家庆事，写入画图中。"
  ],
  [
    "临江仙",
    "叶景山",
    "杨柳池塘桃李径，华堂寿宴初开。\n香团翠幕舞风回。\n东山携妓女，北海罄樽罍。\n玉笋轻敲红象板，金荷潋潋传杯。\n笙歌缭绕宴春台。\n华阳闲日日月，绿野醉蓬莱。"
  ],
  [
    "感皇恩",
    "叶景山",
    "春水满池塘，春风吹柳。\n春草茸茸媚晴昼。\n春烟骀荡，春色着人如旧。\n春光无限好，花时候。\n春院宴开，春屏环绣。\n春酒争持介眉寿。\n春衫春暖，春回遏云声透。\n春年常不老，松筠茂。"
  ],
  [
    "西江月",
    "陈克",
    "捣玉扬珠万户，眉高髻千峰。\n佳辰清寿黑头公，老稚扶携欢动。\n借问优游黄倚，何如强健夔龙。\n舡一棹百分空，浇泼胸中云梦。"
  ],
  [
    "鹧鸪天",
    "陈克",
    "风露绢绢玉井莲，霓旌绛节会中元。\n鬓头未学功名晚，金紫由来称长年。\n青作穗，酒如泉。\n蓬莱方丈自飞仙。\n黄麻敕胜长生，早送夔龙到日边。"
  ],
  [
    "南歌子",
    "陈克",
    "凤飞醇酎，龙筵喷异香。\n又还仁还祝延长。\n正对金风玉露、爽秋光。\n一种庄椿老，五仙桂芳。\n当年天产窦家郎。\n须信来春同此、赋高唐。"
  ],
  [
    "南歌子",
    "陈克",
    "爱日烘晴昼，轻寒护晓霜。\n小春庭院绕天香。\n仙风珊珊来自、五云乡。\n庭下芝兰秀，壶中日月长。\n要看发绿与瞳方。\n一笑人间千岁、饮淋浪。"
  ],
  [
    "江城子",
    "莫蒙",
    "博山香暖衬江云。\n舞飞琼。\n拜双成。\n雾鬓风鬟，不改旧时青。\n滟滟金船罗袖劝，齐祝寿，比松椿。\n照人冰雪自天真。\n翠绡轻。\n下蓬瀛。\n却笑乘鸾，奔月望长生。\n曾侍瑶池王母宴，犹认得，佩环声。"
  ],
  [
    "江城子",
    "莫蒙",
    "秋堂风露月初弦。\n望灵源。\n隐珠躔。\n曾许东皇，游戏了尘缘。\n四海声名收不得，麾玉节，下清关。\n相逢只说好江山。\n紫宸班。\n待公还。\n压帽黄花，喜映两眉间。\n袖里春风医国手，应不惜，紫金丹。"
  ],
  [
    "菩萨蛮",
    "邓肃",
    "乳羝属国归来早。\n知君胆大身犹小。\n一节不须论。\n功名看致君。\n镇西楼上酒。\n父老为君寿。\n更寿太夫人。\n年年封诏新。"
  ],
  [
    "鹧鸪天",
    "沈长卿",
    "瑞气氤氲入绛纱。\n水沉香荐碧流霞。\n疏梅欲破风前蕊，冷菊犹开霜後花。\n销粉黛，减铅华。\n药炉经卷好生涯。\n络滨侍从他年贵，便是蟠桃王母家。"
  ],
  [
    "南乡子",
    "张浚",
    "迟日惠风柔。\n桃李成阴绿渐稠。\n把酒樽前逢盛旦，凝眸。\n十里松湖瑞气浮。\n功业古难侔。\n宜在凌烟更上头。\n已向眉间浮喜气，风流。\n千岁三分万户侯。"
  ],
  [
    "少年游",
    "温镗",
    "东风先报上林春。\n枝上晓莺新。\n凌虹御气，鞭鸾翳凤，来辅玉晨君。\n稳步丹墀青云路，金鼎侍调羹。\n南极光中，五云多处，长伴老人星。"
  ],
  [
    "少年游",
    "温镗",
    "谢家庭槛晓无尘。\n芳宴启良辰。\n风流妙舞，樱桃清唱，依约驻行云。\n榴花一盏浓香满，为寿百千春。\n岁岁年年，共同劝乐，喜庆与时新。"
  ],
  [
    "少年游",
    "温镗",
    "芙蓉花发去年枝。\n双燕欲归飞。\n兰堂风软，金炉香暖，新曲动帘帷。\n家人拜上千春寿，深意满琼卮。\n绿鬓朱颜，道家装束。\n长似少年时。"
  ],
  [
    "折丹桂",
    "温镗",
    "秋风秋露清秋节。\n秋雨过、秋香初发。\n二仙生值好秋天，气却与、秋霜争烈。\n秋霄开宴群仙列。\n秋娘唱、秋云低遏。\n寿杯双劝祝千秋，镇长对、中秋皓月。"
  ],
  [
    "渔家傲",
    "李鼐",
    "日借嫩黄初看柳。\n池塘冰泮游鱼透。\n庭馆匆匆佳气候。\n□山透。\n膺时贤佐生天佑。\n寿者康宁还德厚。\n功名富贵须长久。\n从此安排千岁酒。\n常祝寿。\n一年一献黄金酎。"
  ],
  [
    "鹧鸪天",
    "李鼐",
    "种得门阑五福全。\n常珍初喜庆华筵。\n王环醉拍春衫舞，今见康强九九年。\n神爽朗，骨清坚。\n壶天日月旧因缘。\n从今把定春风笑，且作人间长寿仙。"
  ],
  [
    "鹧鸪天",
    "李鼐",
    "珍重高人阎右丞。\n胸中丘壑富丹青。\n暂从天下分轺使，来向人间作寿星。\n凉日挂，暑风轻。\n一番秋思十分清。\n细倾鹦鹉休辞劝，烂醉葡菊不用醒。"
  ],
  [
    "一井金",
    "李鼐",
    "绿阴清昼。\n两茸茸、梅子黄时侯。\n华堂金兽。\n香润炉烟透。\n舞燕回轻袖。\n歌凤翻新奏。\n院静人稀，永日迟迟花漏。"
  ],
  [
    "一井金",
    "李鼐",
    "一杯为寿。\n笑捧处、自传织手钗头。\n况有瑞草，齐眉偕老，应难比效。\n鸳鸾镇日于飞，惟愿一百二十岁，永同欢，如鱼似水。"
  ],
  [
    "风入松",
    "李鼐",
    "翠烟笼日上花梢。\n花外楼高。\n海犀不动帘栊静，昼长人懒莺娇。\n宝篆浓薰沉水，清商低按擅槽。\n画堂深处燕蟠桃。\n亲见仙曹。\n雾鬟不改朱颜好，年年长被春饶。\n一品疏封它日，十分沉醉今朝。"
  ],
  [
    "鹧鸪天",
    "韩元吉",
    "雨歇云如隔座屏。\n薰风摇动一天青。\n今年五十平头过，又喜清歌洗耳听。\n浮世事，绝曾经。\n此生应直斗牛星。\n且倾田舍黄鸡酒，敢望君家白玉庭。"
  ],
  [
    "鹧鸪天",
    "韩元吉",
    "万古光寒太白精。\n直宜分作两郎星。\n不然安得难兄弟，先后尧蓂三荚生。\n霜月冷，斗杓横。\n老人今夜已齐明。\n他年莫作郎星看，两两台躔拱太清。"
  ],
  [
    "鹧鸪天",
    "张抡",
    "鹤驭来从玉席前。\n笑谈勋业照凌烟。\n心游物外都无碍，春在壶中别有天。\n香似雾，酒如泉。\n华堂冰雪映神仙。\n灵椿不老青松健，花里年年醉管弦。"
  ],
  [
    "鹧鸪天",
    "张抡",
    "彩舞萱堂喜气新。\n年年今日庆生辰。\n碧凝香雾笼清晓，红入桃花媚小春。\n须酩酊，莫逡巡。\n九霞杯冷又重温。\n壶天自是人难老，长拥笙歌醉洞云。"
  ],
  [
    "鹧鸪天",
    "张抡",
    "五福仙娥月殿来。\n依稀微步彩云随。\n一从别有瑶池宴，不见蟠桃几度开。\n歌宛转，舞徘徊。\n碧梧秋意满池台。\n年年玉露收残暑，长送新凉入寿杯。"
  ],
  [
    "鹧鸪天",
    "张抡",
    "消息枝头梅子黄。\n两宫恩意酿湖光。\n长庚自是文章瑞，好伴前星烛万方。\n金鸭暖，玉杯香。\n换鹅笔墨醉淋浪。\n只将名字为公祝，便合千秋佐玉皇。"
  ],
  [
    "鹧鸪天",
    "张抡",
    "福善天应锡寿祺。\n人生七十古来稀。\n我翁更有椿龄在，馀庆堂前玉树辉。\n传世业，长孙枝。\n捧杯欢见老莱衣。\n一阳渐近门多喜，百禄争迎好事归。"
  ],
  [
    "画堂春",
    "张抡",
    "月娥来自广寒宫。\n步摇环丁东。\n戏鸾双舞驾天风。\n雪满云空。\n一剪玉梅花小，九霞琼醴杯浓。\n凤箫千载莫匆匆。\n且醉壶中。"
  ],
  [
    "望仙门",
    "张抡",
    "玉池波浪碧如鳞。\n露莲新。\n新歌一曲翠眉。\n舞乖。\n满酌兰英酒，须知献寿千春。\n太平无事荷君恩，齐唱望仙门。"
  ],
  [
    "望仙门",
    "张抡",
    "玉京清漏起微凉。\n好秋光。\n金杯潋滟酌琼浆。\n会仙乡。\n新曲调丝管，新声更霓裳。\n博山炉暖泛浓香。\n为寿百千长。"
  ],
  [
    "望仙门",
    "张抡",
    "紫微枝上露华浓。\n起秋风。\n管弦声细出帘栊。\n象筵中。\n仙酒斟云液，山歌转绕梁虹。\n此时佳会庆相逢。\n欢醉且从容。"
  ],
  [
    "菩萨蛮",
    "芮辉",
    "晴云低蘸湖光湿。\n新凉远带江声入。\n风影逼中秋。\n移樽月在楼。\n蓝田栽竹手。\n借竹为君寿。\n苍翠一年年。\n长承雨露边。"
  ],
  [
    "虞美人",
    "芮辉",
    "翠屏罗幕遮前後。\n舞袖翻长寿。\n紫髯冠佩御炉香。\n看取明年归奉、万年觞。\n今宵池上蟠桃席。\n咫尺长安日。\n宝烟飞焰万花浓。\n试看中间白鹤、驾仙风。"
  ],
  [
    "鹧鸪天",
    "徐叔至",
    "两两台符映昴躔，南熏披拂寿炉烟。\n宝图继统千龄会，金铉调元一相贤。\n兰玉满，庆蝉联。\n天教世有鲁山川。\n霞觞更对瑶池佲，共看蟠桃着子年。"
  ],
  [
    "鹧鸪天",
    "范成大",
    "仗下仪客笔下文。\n天风驾鹤住仙真。\n榴花三日迎端午，蕉叶千春纪诞辰。\n经国志，立朝身。\n暂烦高手活吴民。\n明朝莫遣书丹篆，怕引新符刻玉麟。"
  ],
  [
    "西江月",
    "范成大",
    "樱笋园林绿暗，槐榆院落清和，年年高会引笙歌，戏彩人随燕贺。\n一笑难逢身健，十分休惜颜酡。\n还将瓜枣送金荷，遍照金章满座。"
  ],
  [
    "临江仙",
    "范成大",
    "功行三千宜五福，长生何假金丹。\n从教沧海又成田。\n琼枝春不老，壁月夜长妍。\n上界从来官府满，何妨游戏人间。\n年年强健到樽前。\n莫辞杯潋滟，君是酒中仙。"
  ],
  [
    "鹧鸪天",
    "范成大",
    "绣户当年瑞气充。\n紫阳驾鹤下天风。\n万山秀色浑锺尽，六月炎光一洗空。\n蕉叶满，彩衣重。\n刻符持节尽人雄。\n坐中金母欣馀庆，劝醉周公劝鲁公。"
  ],
  [
    "清平乐",
    "范成大",
    "降嵩储昂，仙驭来尘表。\n身佩安危人不老。\n化国风光长好。\n功名南北天涯，欢声蛮峤胡沙。\n草木何□□露，小春桃李都花。"
  ],
  [
    "清平乐",
    "范成大",
    "何须轻举，上界多官府。\n身似灵光长镇鲁。\n俯仰人间今古。\n雨馀帘卷江流，朱颜流映琼舟。\n不假岗陵□寿，西山低似西楼。"
  ],
  [
    "点绛唇",
    "赵彦逾",
    "春到皇都，日边已觉风光丽。\n异人名世。\n独禀阳和粹。\n福寿川增，行庆鸳行缀。\n笙歌重。\n几多珠翠。\n拚取今宵醉。"
  ],
  [
    "南歌子",
    "张孝祥",
    "俭德仁诸族，阴功格上清。\n焚香扫地夜朝真。\n看取名花浮玉、鉴齐精。\n宝篆融融满，□流细细倾。\n双亲俱寿八千龄。\n却捧紫皇飞诏、上蓬瀛。"
  ],
  [
    "千秋岁",
    "高伯达",
    "影摇波动。\n晓日浮华栋。\n庆麟绂，徵兰梦。\n绿擎龟叶小，红拂莲腮重。\n帘幕外，半天仙驭来飞鞚。\n两两骖鸾凤。\n□窣珠衣纵。\n香雾散，祥云拥。\n口传金母信，酒为麻姑送。\n休惜醉，与君更下蟠桃种。"
  ],
  [
    "鹧鸪天",
    "高伯达",
    "海上蟠桃月样圆。\n从头屈指几千年。\n双成已报春消息，输与萧郎半月前。\n风露晓，月华鲜。\n兽炉烟袅水沉烟。\n骑鸾驾鹤休归去，留取人间作女仙。"
  ],
  [
    "画堂春",
    "郝子直",
    "华堂当日诞今辰。\n庆门人降西真。\n一杯千岁祝遐龄。\n莫厌频斟。\n不愿头白还黑，不愿齿落重生。\n但容艳只如今。\n寿等松椿。"
  ],
  [
    "踏莎行",
    "丁求安",
    "风卷霜浓，寒销冰谢。\n一年皎月惟今夜。\n桑弧蓬矢庆门阑，云旌羽盖连车马。\n命服新翻，恩波如泻。\n海沂致锦傅声价。\n晓来和气着梅梢，春随温诏看看下。"
  ],
  [
    "踏莎行",
    "丁求安",
    "紫府延龄，瑶池开宴。\n人间好事都如愿。\n凤雏喜带桂宫香，东床镇压鸾台彦。\n酒泛金杯，香飘龙篆。\n大家齐把瑶觞献。\n中兴天子急贤才，相期共入金銮殿。"
  ],
  [
    "感皇恩",
    "辛弃疾",
    "露染武夷秋，千蛮耸翠。\n练色泓澄玉清水。\n十分冰鉴，未吐玉壶天地。\n精神先付与，人中瑞。\n青锁步趋，紫微标致。\n凤翼看看九十里。\n任挥金碗，莫负凉飚佳致。\n瑶台人度曲，千秋岁。"
  ],
  [
    "凤栖梧・蝶恋花",
    "林伯镇",
    "破腊星回春可数。\n天佑中兴，岳降神生再。\n造膝一言曾寤主，翱翔历遍清华路。\n盖代功名知自许。\n倦把州麾，小向琳宫任。\n早晚诏催归禁署，致身宰相双亲具。"
  ],
  [
    "南乡子",
    "林伯镇",
    "弥诞秩初筵。\n催舞春雷杂管弦。\n惊破梅梢香喷雪，都缘。\n王母瑶池会列仙。\n残腊嫩寒天。\n恰在正朝两日前。\n搀借椒花先献寿，新元。\n重数壬辰第一年。"
  ],
  [
    "南乡子",
    "甄良友",
    "十月小春天。\n放榜梅花作状元。\n会庆礼成三日後，生贤。\n第一龙飞不偶然。\n劝酒自弹弦。\n更着班衣寿老仙。\n见说海坛沙张也，明年。\n此夜休嗔我近前。"
  ],
  [
    "感皇恩",
    "甄良友",
    "华表鹤重来，嘉禾合穗。\n天命真人救斯世。\n故仙子来佐，中兴之际。\n这回真是个，风云会。\n天水庆源，钱塘潮势。\n主圣臣贤千岁。\n半钩月小，一剪梅花香细。\n太平无事也，休辞醉。"
  ],
  [
    "菩萨蛮",
    "甄良友",
    "希夷本是儒先祖。\n云仍来自神仙所。\n前日一阳生。\n德星今夜明。\n灵椿殊未老。\n仙桂双双好。\n好是百花魁。\n年年称寿杯。"
  ],
  [
    "蝶恋花",
    "甄良友",
    "照水绮霞明木杪。\n彩翼双栖，未觉桐阴少。\n正是一年秋光好。\n世间重睹香山老。\n祝寿人如群玉绕。\n满酌金莲，愿永谐歌笑。\n仙客莫疑来不早。\n洞中日月天昏晓。"
  ],
  [
    "玉楼春",
    "黄人杰",
    "生申时节书云月。\n惊怪玉梅开不彻。\n犯寒那得一枝春，要与邦君供胜绝。\n可轩有个词清切。\n解送双凫朝降阙。\n一声声祝一千年，试倩雪儿歌几阕。"
  ],
  [
    "渔家傲",
    "黄人杰",
    "桔绿橙黄霜落候。\n小春天气宜晴昼。\n一片祥光横宇宙。\n仙乐奏。\n千官共祝南山寿。\n湛露恩波浓似酒。\n□堂宴罢嵩呼後。\n压帽宫花红欲溜。\n还拜手。\n瞻天望圣徘徊久。"
  ],
  [
    "临江仙",
    "黄人杰",
    "六月炎官收火伞，南薰尽洗烦蒸。\n十三荚又争青。\n问知陈仲举，元是此时生。\n别驾功成清暇日，题舆尚带屏星。\n黑头非晚至公卿。\n且倾浮蚁酒，来听祝龟龄。"
  ],
  [
    "临江仙",
    "黄人杰",
    "江上小春来几许，湘桃已发微妍。\n开云今夕降飞仙。\n花神回暖律，天女炷祥烟。\n见说士元方展骥，低回共应尘缘。\n人间更住一千年。\n却骑丹凤去，归到五云边。"
  ],
  [
    "临江仙",
    "黄人杰",
    "秋色三分绕过二，江城又近重阳。\n翠双荚为谁芳。\n梅仙生此日，神物自呈祥。\n陶菊半黄萸斗紫，一时来共飞觞。\n祝君腾踏比奇章。\n玉枝元不许，眉寿与天长。"
  ],
  [
    "临江仙",
    "黄人杰",
    "解事西风真可意，秋声不到尧。\n尚馀□荚十分清。\n知君当此际，清梦应长庚。\n道骨仙风元不老，天开鹤算龟龄。\n更看宝带换红。\n拂衣辞管库，谈笑取功名。"
  ],
  [
    "蝶恋花",
    "黄人杰",
    "问讯梅花开也未。\n孕雪┭香，春在寒梢尾。\n试与折来供一醉。\n寿乡容与生春意。\n律转黄锺霜小霁。\n月姊乘鸾，伴我浮尘世。\n结取年年今日誓。\n梅花影里看仙桂。"
  ],
  [
    "瑞鹧鸪",
    "黄人杰",
    "江梅还是嫁东风。\n夜半春心一点融。\n知道个人生此日，暗香浮雪荐金锺。\n阳春一曲无他愿，长愿梅花似玉容。\n教见夫荣并子贵，与梅同过百年冬。"
  ],
  [
    "清平乐",
    "黄人杰",
    "西风猎猎，秋到双荚。\n天女擎香开寿□，寿酒浮花蘸甲。\n眉间一点轻黄。\n归帆已载斜阳。\n去矣留中好住，尧天日月偏长。"
  ],
  [
    "鹧鸪天",
    "黄人杰",
    "挺挺君家有祖风。\nō任馀庆尚无穷。\n钓鳌莫问当年事，汗马须收第一功。\n何日是，梦维熊。\n麦光摇翠浪花红。\n一尊敬为祈难老，要作人间矍铄翁。"
  ],
  [
    "鹧鸪天",
    "黄人杰",
    "落落南班间世英。\n风流人物汉更生。\n当时良月垂孤处，天女惊香下广庭。\n鲸作量，兕为觥。\n尽倾家酿祝龄。\n校雠天禄须君辈，藜杖看陪太乙星。"
  ],
  [
    "鹧鸪天",
    "黄人杰",
    "瑞霭朝迷紫极宫。\n梅香轻度琐窗风。\n关西都护生时节，来吐芳心献寿锺。\n头来白，频先红。\n臂强方解挽雕功。\n银符玉帐轻毡在，稳著功名继乃翁。"
  ],
  [
    "菩萨蛮",
    "黄人杰",
    "小春就双桃靥。\n伴他二六尧荚。\n红绿若为新。\n个时生玉人。\n玉人持酒笑。\n笑与仙翁道。\n从此百年中，莺花几度封。"
  ],
  [
    "虞美人",
    "黄人杰",
    "瑶台夜冷清霜泣。\n听得双成语。\n有人乘月下云端。\n吹彻凤箫来此、伴栖鸾。\n尊前有个新番曲。\n不唱蟠桃熟。\n一杯聊驻玉精神，长与雪梅争韵、更争春。"
  ],
  [
    "虞美人",
    "黄人杰",
    "吕城春色知何处。\n试听流莺语。\n江头别有小壶天，唤起一番花柳、弄芳妍。\n主人元是虬髯种。\n胸次吞云梦。\n一尊何翅祝长年。\n看取金枝从此、更联。"
  ],
  [
    "虞美人",
    "黄人杰",
    "菊花不等重阳到。\n昨夜都开了。\n问知仙子是生辰。\n采翠浮金来供、玉壶春。\n周郎莫计文君寿。\n头白须相守。\n从今更数百年期。\n月底云间同跨、彩鸾归。"
  ],
  [
    "虞美人",
    "黄人杰",
    "飞八叶书云後。\n此日孙枝秀。\n爱他风味似吾人。\n都是笔头能篆、又能文。\n青青两鬓年方壮。\n儿女俱成长。\n要添福寿与荣华。\n教取一庭兰玉、共成家。"
  ],
  [
    "虞美人",
    "黄人杰",
    "疏梅淡月年年好。\n景思今年早。\n迎长时节近佳辰。\n看取衮衣华发、尽麒麟。\n酒中倒卧南山绿。\n起舞人如玉。\n风流椿树可怜生。\n长与柳枝桃叶、共青青。"
  ],
  [
    "鹧鸪天",
    "石孝友",
    "贤圣相逢信有因。\n同年同月下穹庭。\n紫薇花下丝纶手，采石江边衮绣身。\n梅破腊，酒浮春。\n锦绷行弄掌珠新。\n那人请效封人祝，愿寿尧君与舜臣。"
  ],
  [
    "南乡子",
    "石孝友",
    "梅雪弄芳馨。\n饯日迎辰契月蓂。\n争着琴堂称贺处，娉婷。\n满捧霞觞璨鲤庭。\n鹤等更龟龄。\n八十仙翁醉复醒。\n好倩洛阳驰誉手，丹青。\n乞与人间作寿星。"
  ],
  [
    "满庭芳",
    "周云",
    "黄蕊封金，素英缕玉，此花端为君开。\n五云深处，昨夜见三台。\n天相勋门庆胄，嫖姚後，重产英材。\n蝉宫客，胸中万卷，荷橐久徘徊……。"
  ],
  [
    "临江仙",
    "俞国宝",
    "落落江湖三岛，才高懒住清都。\n手携黄石一编书。\n醉眠莘垅月，闲钓渭川鱼。\n见说玉阶三尺地，思君来讲唐虞。\n夜来南极一星孤。\n不知天子梦，曾到傅岩无。"
  ],
  [
    "临江仙",
    "俞国宝",
    "春到江南江北了，东皇未识花权。\n直将和气入巴川。\n逢迎天上客，来作地行仙。\n满捧一杯听细说，只今谁似公贤。\n愿推功业辅尧年。\n都将闲日月，来醉百花前。"
  ],
  [
    "南歌子",
    "陈晔",
    "腰下重金贵，眉间一点黄。\n定知从此庆非常。\n况有阴功宜寿、等天长。\n乞得仙家酒，来称诞日觞。\n乃翁阿母醉何妨。\n行见诸郎接武、上明光。"
  ],
  [
    "耍鼓令",
    "陈晔",
    "化日长。\n政莺语，啭新篁。\n到处园林垂绿幄，槐风细，梅雨凉。\n见庭户，瑞霭回翔。\n拥真仙，鸾驭临华堂。\n阗阗珠履争相庆，笙箫奏，绮筵张，捧玉觞。\n好深酌九霞浆，舞袖弓弯呈妙态，更……。"
  ],
  [
    "鹧鸪天",
    "臧鲁子",
    "虎踞龙蟠万古雄。\n横飞一节大江东。\n今归定作鸾坡客，笔底山川写不穷。\n吟絮柳，赋东风。\n年年春在建章宫。\n天教随佛生人世，恰似河沙寿我公。"
  ],
  [
    "点绛唇",
    "谈羲仲",
    "冰玉神人，岁寒时节迎初诞。\n照溪梅绽。\n秀岭孤松远。\n香雾氤氲，不放重帘卷。\n歌声缓。\n酒杯深劝。\n此会年年见。"
  ],
  [
    "蝶恋花",
    "江袤",
    "身世谁人知觉梦。\n阳焰空花，尽被三彭弄。\n可但运机畦上瓮。\n由来不了轻根重。\n休要寻文披大洞。\n丹鼎屯蒙，养取元珠动。\n意马此时何用鞚。\n长生自与天齐共。"
  ],
  [
    "瑞鹧鸪",
    "华岳",
    "挑尽银缸半夜花。\n拍帘风劲卷龙沙。\n香传梅福深深意，春在钱塘小小家。\n鸳被半闲才子恨，莺簧初转史君夸。\n归来醉体娇无力，压尽名园无限花。"
  ],
  [
    "瑞鹧鸪",
    "华岳",
    "华月楼前见玉容。\n凤钗斜褪鬓云松。\n梅花体态香凝雪，杨柳腰肢瘦怯风。\n几向白云寻楚□，难凭红叶到吴宫。\n别来风韵浑如旧，犹恐相逢是梦中。"
  ],
  [
    "菩萨蛮",
    "华岳",
    "玉纤倒把罗纨扇。\n屏山半倚羞人见。\n回首忽相逢。\n桃花生嫩红。\n见了娇无语。\n还向屏山去。\n略略转秋波。\n客愁无奈何。"
  ],
  [
    "霜天晓角",
    "华岳",
    "裙儿六幅，谁染秋波绿。\n一搦柳腰两过，樽前粲粲玉。\n暑气消烦溽。\n日月飞车轴。\n线幕黄帘风露。\n那堪人在天北。"
  ],
  [
    "蝶恋花",
    "华岳",
    "叶底无风池面静。\n掬水佳人，拍破青铜镜。\n残月朦胧花弄影，新梳斜插乌云鬓。\n拍索闷怀添酒兴。\n旋撷园蔬，随分成盘饤。\n说与翠微休急性，功名富贵皆前定。"
  ],
  [
    "南歌子",
    "华岳",
    "粉絮飘琼树，摇花结玉池。\n蕊仙滕六逞瑰奇。\n都把银河细剪、做花飞。\n小院风声急，歌楼酒力微。\n闷中犹记去年时。\n呵手牵人相伴、塑狮儿。"
  ],
  [
    "望江南・忆江南",
    "华岳",
    "罗雾薄、绀绿拥重重。\n八幅宝香薰锦绣，一床烟浪卷芙蓉。\n屏翠叠东风。\n云点缀，香汗透玲珑。\n螺髻松松沾玉润，樱唇浅浅印珠红。\n人在翠华中。"
  ],
  [
    "霜天晓角",
    "华岳",
    "情刀无斸。\n割尽相思肉。\n说後说应难尽，除非是、写成轴。\n帖儿烦付祝。\n休对傍人读。\n恐怕那懑知後，和它也泪瀑漱。"
  ],
  [
    "霜天晓角",
    "华岳",
    "蒲帆十幅。\n飞破秋江绿。\n天际彩虹千丈，阑干外、泻寒玉。\n一雨收残溽。\n云山开画轴。\n试问故人何处，青楼在画桥北。"
  ],
  [
    "满江红",
    "华岳",
    "……正秋容万里，十分明洁。\n后羿久忘逃去处，东方尚忆来年月。\n但无端、燕贺赋声诗，容凡客。"
  ],
  [
    "渔家傲",
    "华岳",
    "昨夜寿星朝北极。\n牵牛织女排筵席。\n闻有谪仙先一夕。\n方知得。\n流倬底人生日。\n慷慨英雄当路识。\n鹗书已凝循京秩。\n试问遐龄谁与敌。\n回ò绎。\n撇头添个长长十。"
  ],
  [
    "瑞鹧鸪",
    "赵希蓬",
    "强将纸帐醉梅花。\n千劫应知作热沙。\n梦逐梨云迷去路，曲随杨柳到伊家。\n客怀暗遣心头恨，醉眼休将口上夸。\n清晓酒醒人不见，离愁片片逐飞花。"
  ],
  [
    "瑞鹧鸪",
    "赵希蓬",
    "把定离觞不肯斟。\n闻君未醉尽衷情。\n丁香空结千般恨，柳线难萦一片心。\n只把文章酬素愿，莫贪歌舞阻归程。\n凭君试问湘江竹，班是阿谁旧染成。"
  ],
  [
    "瑞鹧鸪",
    "赵希蓬",
    "长亭无路对孤斟。\n自古离家三日情。\n慷慨要酬平昔志，猖狂休起少年心。\n兰闺寂寂空回首，松盖亭亭认去程。\n展转清宵成不寐，巫山有梦几时成。"
  ],
  [
    "瑞鹧鸪",
    "赵希蓬",
    "温柔乡里睹春容。\n无语闲将脚带松。\n魂梦阳台迷暮雨，丰姿洛浦挹仙风。\n追陪梅下黄昏路，仿佛槐安富贵宫。\n旧恨上心空有感，扫除全付一杯中。"
  ],
  [
    "蝶恋花",
    "赵希蓬",
    "昼永无人深院静。\n一枕春醒，犹未临镜。\n帘卷新蟾光射影。\n连忙掠起蓬松鬓。\n对景沉吟嗟没兴。\n薄幸不来，空把杯盘。\n休道妇人多水性。\n今宵独自言无定。"
  ],
  [
    "南歌子",
    "赵希蓬",
    "玉立亭亭树，水澌小小池。\n园林遍地幻珍奇。\n战罢奇鳞无数、满天飞。\n云冻风威惨，天低月色微。\n红绡暖帐浅斟时。\n那更樽前清韵、听歌儿。"
  ],
  [
    "霜天晓角",
    "赵希蓬",
    "枕痕如斫。\n一线红生肉。\n睡起娇羞无语，远山坐对横轴。\n烧香频祷祝。\n偷把简儿读。\n字在那人何在，泪珠飞下蔌蔌。"
  ],
  [
    "菩萨蛮",
    "赵希蓬",
    "何人四座环歌扇。\n平生有限何曾见。\n今日忽遭逢，流霞映脸红。\n此恨凭谁语，梦逐巫山去。\n对景苦奔波，其如愁思何。"
  ],
  [
    "菩萨蛮",
    "赵希蓬",
    "慧刀挥处人头落。\n虹霓万道冲云脚。\n灭尽我人心，何劳向外寻。\n白莲生火里，法忍无生死。\n忍辱两皆空，龟毛兔角同。"
  ],
  [
    "渔家傲",
    "赵希蓬",
    "怪见台星离紫极。\n果然揆左还虚席。\n明日人间逢七夕。\n真难得。\n生贤特也涓良日。\n坐侯鲭人罕识。\n流璃都把宾筵秩。\n寿祝乔松谁与敌。\n珠落绎。\n樽前一列金钗十。"
  ],
  [
    "减字木兰花",
    "赵孟谦",
    "荣魁鹗荐。\n一举南宫膺妙选。\n人物规模。\n楚楚吾家千里驹。\n彩衣侍酒。\n更祝二亲无限寿。\n父子荣迁。\n俱侍玉皇香案前。"
  ],
  [
    "卜算子",
    "刘克庄",
    "四大因缘做，苦海凭船渡。\n一棹清风到岸头，得上无生路。\n人叹风贫苦，我步闲闲趣。\n脱体全空没一文，胜似石崇富。"
  ],
  [
    "卜算子",
    "刘克庄",
    "自入玄门户，寂寂清虚做。\n静里披搜四假身，勘破尘行路。\n悟上还重悟，得得真闲趣。\n收住身中无价真，岂逐人情去。"
  ],
  [
    "卜算子",
    "刘克庄",
    "风汉闲中做，彼岸神舟渡。\n万里晴空无片云，月照南溪路。\n割断冤情苦，默默明玄趣。\n一任傍人笑我贫，肚里非常富。"
  ],
  [
    "卜算子",
    "刘克庄",
    "纤软小腰身，明秀天真面。\n淡画修眉小作春，中有相思怨。\n昔立向人羞，颜破因谁倩。\n不比阳台梦里逢，亲向尊前见。"
  ],
  [
    "卜算子",
    "刘克庄",
    "梅岭数枝春，疏影斜临水。\n不借芳华只自香，娇面长如洗。\n还把最繁枝，过与偏怜底。\n试把鸾台子细看，何似丹青里。"
  ],
  [
    "江城子",
    "方岳",
    "几年诗骨雪槎牙。\n痼烟霞。\n老生涯。\n五十八翁，堪喜亦堪嗟。\n忽忆香山居士语，还失笑，较争些。\n荒寒梅坞月横斜。\n短篱遮。\n野人家。\n枝北枝南，须有两三花。\n紧闭竹门传语客，那得暇，尽由他。"
  ],
  [
    "菩萨蛮",
    "朱子厚",
    "酴醾浴罢温香玉。\n牡丹睡起歌云绿。\n弹压属东阳。\n留春在庆堂。\n简端新组绶。\n辉映烟岚秀。\n妙曲倩清妍。\n祝君无尽年。"
  ],
  [
    "失调名",
    "张埴",
    "玉宇风清，金茎露爽，五日新秋。\n正好小轩，相逢初度，七十边头。\n满前白发けけ。\n有抱得曾孙弄否。\n从此长看，星明南极，人醉西楼。"
  ],
  [
    "瑞鹧鸪",
    "汪元量",
    "内家雨宿日辉辉。\n夹遥桃花张锦机。\n黄纛软舆抬圣母，红罗凉伞罩贤妃。\n龙舟缥缈摇红影，羯鼓喧哗撼绿漪。\n阿监柳亭排燕处，美人斗把玉箫吹。"
  ],
  [
    "忆王孙",
    "汪元量",
    "神舟稳驾出沉流。\n明月辉辉命自周。\n两个先生暗点头。\n有来由。\n万劫轮回向此休。"
  ],
  [
    "忆王孙",
    "汪元量",
    "修行谁会把心降。\n赤凤驱将饮碧江。\n调引婴娇笑舞双。\n剔银缸。\n物物头头现晓窗。"
  ],
  [
    "忆王孙",
    "汪元量",
    "从初得得便风流。\n降伏龟蛇住定州。\n千日丹成永永收。\n好因由。\n自在逍遥万事休。"
  ],
  [
    "忆王孙",
    "汪元量",
    "心中无事气神和。\n不觉忻忻言语多。\n剑用道钢磨更磨。\n害风哥。\n割了舌头赶退魔。"
  ],
  [
    "忆王孙",
    "汪元量",
    "尘寰财色苦相萦。\n著爱浮华役此身。\n好收灵源一点真。\n绝贪嗔。\n便是逍遥到岸人。"
  ],
  [
    "忆王孙",
    "汪元量",
    "无无无有有无无，悟得无无便不愚。\n日月年时损壮粗。\n见元初。\n万道霞光攒宝珠。"
  ],
  [
    "忆王孙",
    "汪元量",
    "茫茫苦海两无边。\n无限迷鱼戏黑渊。\n我掷金钩钓有缘。\n线儿牵。\n引上神州采玉莲。"
  ],
  [
    "忆秦娥",
    "汪元量",
    "笑盈盈。\n晓妆扫出长眉青。\n长眉青。\n双开雉扇，六曲鸳屏。\n少年心在尚多情。\n酒边银甲弹长筝。\n弹长筝。\n碧桃花下，醉到三更。"
  ],
  [
    "忆秦娥",
    "汪元量",
    "雪霏霏。\n蓟门冷落人行稀。\n人行稀。\n秦娥渐老，着破宫衣。\n强将纤指按金徽。\n未成曲调心先悲。\n心先悲。\n更无言语，玉箸双垂。"
  ],
  [
    "忆秦娥",
    "汪元量",
    "天沉沉。\n香罗拭泪行穷阴。\n行穷阴。\n左霜右雪，冷气难禁。\n几回相忆成孤斟。\n塞边鼓愁人心。\n愁人心。\n北鱼南雁，望到而今。"
  ],
  [
    "忆秦娥",
    "汪元量",
    "水悠悠。\n长江望断无归舟。\n无归舟。\n欲携斗酒，怕上高楼。\n当年出塞拥貂裘。\n更听马上弹箜篌。\n弹箜篌。\n万般哀怨，一种离愁。"
  ],
  [
    "忆秦娥",
    "汪元量",
    "风声恶。\n个人蕉萃凭高阁。\n凭高阁。\n相思无尽，泪珠偷落。\n锦书欲寄鸿难托。\n那堪更听边城角。\n边城角。\n又添烦恼，又添萧索。"
  ],
  [
    "忆秦娥",
    "汪元量",
    "如何说。\n人生自古多离别。\n多离别。\n年年辜负，海棠时节。\n娇娇独坐成愁绝。\n胡笳吹落关山月。\n关山月。\n春来秋去，几番圆缺。"
  ],
  [
    "忆秦娥",
    "汪元量",
    "马萧萧。\n燕支山中风飘飘。\n风飘飘。\n黄昏寒雨，直是无憀。\n玉人何处教吹箫。\n十年不见心如焦。\n心如焦。\n彩笺难寄，水远山遥。"
  ],
  [
    "人月圆",
    "汪元量",
    "钱塘江上春潮急，风卷锦帆飞。\n不堪回首，离宫别馆，杨柳依依。\n蓟门听雨，燕台听雪，寒入宫衣。\n娇鬟慵理，香肌瘦损，红泪双垂。"
  ],
  [
    "太常引",
    "汪元量",
    "广寒宫殿五云边。\n看天上、烛金莲。\n香袅御炉烟。\n拥彩仗、千官肃然。\n世间王母，月中仙子，花甲一周天。\n乐指沸华年，更福寿，千年万年。"
  ],
  [
    "婆罗门引",
    "汪元量",
    "一生富贵，岂知今日有离愁。\n锦帆风力难收。\n望断燕山蓟水，万里到幽州。\n恨病馀双眼，冷泪交流。\n行年已休岁，七十又平头。\n梦破银屏金屋，此意悠悠。\n几度见青冢，虚名不足留。\n且把酒、细听箜篌。"
  ],
  [
    "玉楼春",
    "汪元量",
    "咸淳十载聪明帝。\n不见宋家陵寝废。\n暂离绛阙九重天，飞过黄河千丈水。\n长春宫殿仙沸。\n嘉会今辰为愍忌。\n小儒百拜酹霞觞，寡妇孤儿流血泪。"
  ],
  [
    "玉楼春",
    "汪元量",
    "帝乡春色浓於雾。\n谁遣双环堆绣户。\n金张公子总封侯，姚魏弟兄皆列士。\n碧纱窗下修花谱。\n交颈鸳鸯娇欲语。\n绛绡新结转官球，桃李仆奴何足数。"
  ],
  [
    "玉楼春",
    "张时甫",
    "姑苏台上春光发。\n菊老寒轻香未歇。\n人言太守是龚黄，天为吾君生稷契。\n月良庆会俱良月。\n万岁千秋同瑞节。\n明朝仙领趣提鳌，十万人家齐卧辙。"
  ],
  [
    "玉楼春",
    "张时甫",
    "蟠桃十月惊春早。\n春到玉梅枝上小。\n和羹人物应时生，天上骑鲸生凤沼。\n万家宝篆祥烟晓。\n竞祝史君长不老。\n夜来南极照元台，见说沙堤新筑了。"
  ],
  [
    "玉楼春",
    "李朝卿",
    "谪仙暂下金銮殿。\n开宴瑶池春未晚。\n飞琼献舞锦靴寒，弄玉吹箫银字暖。\n奉觞阿母年年劝，犹道碧桃香尚浅。\n花开更待几东风，应见年华千岁换。"
  ],
  [
    "玉楼春",
    "李朝卿",
    "炉烟不断腾金兽。\n香雾入帘波影皱。\n秋堂锦席艳群仙，不惜绮罗萦舞袖。\n昼弦素管春风手，娇妙如花轻似柳。\n劝君须尽眼中欢，绿酒十分千秋寿。"
  ],
  [
    "玉楼春",
    "李朝卿",
    "厌玉为浆麟作□。\n玉树琼葩长不谢。\n翠帘绣暖燕归来，宝鸭花香蜂上下。\n沙堤佩马催公驾，月白风清天不夜。\n重来赫赫照岩廊，不动堂堂凝泰华。"
  ],
  [
    "小重山",
    "李朝卿",
    "春正浓时月正圆。\n华堂初燕喜，雨真仙。\n霞衣相对旧貂蝉。\n人间少，福寿子孙贤。\n□□佳非烟。\n花光羞粉艳，敢争妍。\n笑歌声里捧金舡。\n深深愿，松柏永同坚。"
  ],
  [
    "鹧鸪天",
    "李朝卿",
    "万里霜空爽气高。\n翩翩天雁薄云霄。\n佳祥已协当年梦，岂但非熊可珥貂。\n金笏带，紫花袍。\n朱衣双引玉宸朝。\n百年富贵须平步，仍有功名信史褒。"
  ],
  [
    "西江月",
    "李朝卿",
    "盛德须知异禀，天教占尽秋光。\n一轮明月照华堂。\n荐寿笙歌嘹亮。\n座上簪缨并列，庭前兰玉成行。\n只应难老胜松篁。\n五福人间供仰。"
  ],
  [
    "踏莎行",
    "李朝卿",
    "月挂琼钩，日添绣线。\n骑花翻浪重帘卷。\n风传环晓珊珊，画堂羯鼓催开宴。\n翠缕香凝，玉膏酒滟。\n仙翁莫诉玻璃满。\n凤衔丹诏下云电。\n千秋长在黄金殿。"
  ],
  [
    "鹧鸪天",
    "李朝卿",
    "九凤箫低彩雾高。\n鸾车鹤驭下层霄。\n天教来辅长生帝，宝殿千秋侍赭袍。\n飞急召，促归朝。\n沙路稳为马蹄娇。\n功成并画兰台上，奎画重看御赞褒。"
  ],
  [
    "青玉案",
    "谈元范",
    "虾须帘上银钩小。\n筵内轻寒绕。\n红叶徵香侵语笑。\n金钗珠履，凤萧龟鼓，疑是蓬莱岛。\n萱堂日日春生貌。\n嫩绿休然鬓边好。\n赋得修龄应不少。\n年年长见，画梁双燕，楼外青袍草。"
  ],
  [
    "青玉案",
    "倪翼周",
    "烟浓水淡荷香浅。\n近翠幕、闻弦管。\n逸气棱层冲碧汉。\n绝无风骨，炼成铅鼎，未许童颜换。\n长门深锁文君院。\n前度蛮笺泪痕满。\n为问乘槎人不远。\n只消丹桂，一枝分付，早早随伊愿。"
  ],
  [
    "青玉案",
    "倪翼周",
    "四时令节惟重九。\n况此日、逢佳偶。\n金菊已花杯有酒。\n瑶池宴罢，一枝斜插，好作渊朋友。\n翠眉淡淡匀宫柳。\n比似年时更清瘦。\n双绾带儿新结就。\n长情恩爱，随家俭约，素与君同寿。"
  ],
  [
    "青玉案",
    "倪翼周",
    "薰风解尽吾民愠。\n正蓬渚芳遍。\n昨夜商周生伊旦。\n从来仁者，仲尼称寿，更捧金杯劝。\n我有诗词三百卷。\n待留取、频频献。\n且看明年秋欲半。\n紫薇花下，绿槐阴外，天语颁新宴。"
  ],
  [
    "青玉案",
    "倪翼周",
    "熙春堂下花无数。\n红紫映、桃溪路。\n蝶往蜂来知几许。\n翠筠亭外，绿阳堤畔，时听娇莺语。\n绮筵罗列开樽俎。\n况总是、神仙侣。\n竞举笙歌持玉醑。\n介公眉寿，年年此日，常与花为主。"
  ],
  [
    "南歌子",
    "臧馀庆",
    "桔里风烟好，壶中日月长。\n松身鹤发自安强。\n应有老人呈瑞、动光芒。\n酒饮无边酒，香烧不断香。\n从今乞与醉为乡。\n更醉百年三万、六千场。"
  ],
  [
    "鹧鸪天",
    "臧馀庆",
    "天与君王管晏才。\n尚书两曳履声来。\n今朝望着楼头看，已有台星照斗魁。\n金蹀躞，玉崔嵬。\n天香满袖早朝回。\n中书尚享无穷考，长揖南风醉寿杯。"
  ],
  [
    "鹧鸪天",
    "臧馀庆",
    "寿菊才开三四葩。\n秋光着意主人家。\n清香未许人间识，先占重阳醉紫霞。\n儿绿绶，母金花。\n斑衣庭下乐无涯。\n要知他日中书考，细数沙堤堤上沙。"
  ],
  [
    "清平乐",
    "李从周",
    "夢魂尋遍。\n忽向尊前見。\n好似烏衣春社燕。\n軟語東風庭院。\n叮咛记取儿家。\n碧云隐映红霞。\n直下小桥流水，门前一树桃花。"
  ],
  [
    "浣溪沙",
    "张孝祥",
    "只倚精忠不要兵。\n卷旗直入蔡州城。\n贼营半夜落妖星。\n万旅云屯看整暇，十眉环坐却娉婷。\n白麻早晚下天庭。"
  ],
  [
    "感皇恩",
    "臧馀庆",
    "消息近春来，东风还又。\n先借椒盘劝金斗。\n坐间和气，压尽一番梅柳。\n掖庭频寓直，君恩厚。\n天祐两宫，南山齐寿。\n况有仙丹在公手。\n论功医国，合在药王之右。\n不妨千岁饮，长生酒。"
  ],
  [
    "感皇恩",
    "臧馀庆",
    "南岳有真仙，人间祥瑞。\n酒量诗豪世无比。\n晚年林下，做个清闲活计。\n诮如千岁鹤，巢云际。\n此日大家，广排筵会。\n酒劝千锺莫辞醉。\n昔时彭祖，寿年八百馀岁。\n十分才一分，那里暨。"
  ],
  [
    "感皇恩",
    "臧馀庆",
    "交广出沉香，路遥难致。\n何况卑人更不易。\n寿星香帕，我又几曾识置。\n有般祝寿底，忒戏。\n剪下一张，池州表纸。\n拈得轻圆更滑腻。\n五双纸拈，管打十个喷嚏。\n□□□□儿，一百岁。"
  ],
  [
    "鹧鸪天",
    "胡于",
    "去日清霜菊满丛。\n归来高柳絮缠空。\n长驱万里山收瘴，径度层波海不风。\n阴德遍，岭西东。\n天教慈母寿无穷。\n遥知今夕称觞处，衣彩还将衣绣同。"
  ],
  [
    "鹧鸪天",
    "胡于",
    "阿母蟠桃下记春。\n长沙星里寿星明。\n金花罗纸新裁诏，具叶傍行别绶经。\n同龙子，祝龟龄。\n天教二老鬓长青。\n明年今日称觞处，更有孙枝满谢庭。"
  ],
  [
    "鹧鸪天",
    "胡于",
    "楚楚吾家千里驹。\n老人心事正开渠。\n风流不减庭前玉，爱惜真如掌上珠。\n纡绿绶，荐方壶。\n老人沉醉弟兄扶。\n问将何物为儿寿，付与家传万卷书。"
  ],
  [
    "鹧鸪天",
    "胡于",
    "袅袅薰风响环。\n广寒仙子跨清鸾。\n谁教瑞世仪周间，自赋多才继小山。\n铃阁静，画堂闲。\n衮衣象服镇团栾。\n年年此日称觞处，留待菖蒲驻玉颜。"
  ],
  [
    "鹧鸪天",
    "申国章",
    "十载分符衣绣衣。\n裳阴处处浙东西。\n政成已可书银笔，词鹿仍堪付雪儿。\n春未半，日方迟。\n御沟金袅柳如丝。\n凤池留得梅花住，欲与先生荐寿卮。"
  ],
  [
    "鹧鸪天",
    "陈日章",
    "内乐清虚息万缘。\n逍遥真是地行仙。\n徙他玉带金鱼贵，听我纶巾羽扇便。\n倾九酝，祝长年。\n休辞潋滟十分舡。\n来年此日称觞处，定有重孙戏膝前。"
  ],
  [
    "鹧鸪天",
    "李景良",
    "清晓祥云绕碧天。\n老人星忽下南躔。\n庭兰共酌长生酒，持上华堂彩侍前。\n开绮席，舞朱颜。\n轻红莲叶荐金盘。\n沉香小院浑先暑，更有杯传数百年。"
  ],
  [
    "鹧鸪天",
    "张思济",
    "衣润红绡梅欲黄。\n几年欢意属华堂。\n红颜阿母逢占虺，班鬓儿童尽举觞。\n麟作脯，玉为浆。\n从今三万六千场。\n桑麻休说桑田变，自是经门日月长。"
  ],
  [
    "减字木兰花",
    "李夫人",
    "幕天席地。\n瑞脑香浓笙歌沸。\n白衣轻。\n发霜髯照座明。\n轻簪小珥。\n却是人间真富贵。\n好着丹青。\n画与人间作寿星。"
  ],
  [
    "蝶恋花",
    "李夫人",
    "急鼓疏钟声报晓，楼上今朝，卷起重帘早。\n环珊珊香袅袅。\n尘埃不到如蓬岛。\n何用珠玑相映照。\n韵胜形清，自有天然好。\n莫向尊前辞醉倒。\n松枝鹤骨偏宜老。"
  ],
  [
    "瑞鹧鸪",
    "李夫人",
    "新晴庭院暑风轻。\n瑞气朝来特地清。\n霞帔羽衣筠竹杖，萱堂真有寿星明。\n自来忠孝传家世，所以芝兰满户庭。\n簪笏成行称寿处，老来皆已鬓星星。"
  ],
  [
    "虞美人",
    "胡文卿",
    "枢庭喜庆生辰到。\n仙伯离蓬岛。\n鲁台云物正呈祥。\n线绣工夫从此、日添长。\n满斟绿醑深深劝。\n岁岁长相见。\n蟠桃结子几番红。\n笑赏清歌声调、叶黄锺。"
  ],
  [
    "虞美人",
    "胡文卿",
    "香烟绕遍兰堂宴。\n香鸭珠帘卷。\n香风转後送韶音。\n香酝佳筵今日、庆佳辰。\n香山烧尽禽飞放。\n香袖佳人唱。\n香醪满满十分斟。\n香信传时延寿、保千春。"
  ],
  [
    "虞美人",
    "胡文卿",
    "寿香烟篆金炉细。\n寿酒邀宾至。\n寿筵两畔列红妆。\n寿曲仙音一品、舞霓裳。\n寿星高挂生祥瑞。\n寿祝长生意。\n寿杯满劝庆遐龄。\n寿比南山松柏、永长春。"
  ],
  [
    "虞美人",
    "胡文卿",
    "香云佳气交盘结。\n又庆生申节，满堂簪绂奉霞觞。\n瑞应台躔南极、见光芒。\n心田积累阴功足。\n来受人天福。\n从今几度见河清。\n笑傲壶中日月、镇长春。"
  ],
  [
    "虞美人",
    "胡文卿",
    "昨霄南极星光现。\n今日开华宴。\n朱颜翠鬓占春多。\n且向博山香袅、卷金荷。\n龟游鹤舞千年寿。\n更酌千锺酒。\n满庭佳客捧殷勤。\n此日蒲菊新绿、瓮头春。"
  ],
  [
    "阮郎归",
    "胡文卿",
    "良辰佳景列华筵。\n笙歌奏管弦。\n位居荣显子孙贤。\n功名事双全。\n庆祝寿，拜尊前。\n重重福禄坚。\n愿如彭祖寿齐年。\n金杯劝寿仙。"
  ],
  [
    "阮郎归",
    "胡文卿",
    "谢娘诗礼有家风。\n吹窗清昼同。\n笑言偕老与梁鸿。\n闺门喜气融。\n来月殿，下珠宫。\n人间春意浓。\n一尊仙酝祝芳丛。\n蟠桃千岁红。"
  ],
  [
    "阮郎归",
    "胡文卿",
    "薰风吹尽不多云。\n晓天如水清。\n哦松庭院忽闻笙。\n帘疏香篆明。\n兰玉盛，凤和鸣。\n家声留汉庭。\n狨鞍长傍九重城。\n年年双鬓青。"
  ],
  [
    "蝶恋花",
    "杨道居",
    "气禀五行天与秀。\n瑞见枢延，况是黄锺奏。\n日影量来添午昼。\n柳梅消息年时侯。\n红粉吹香帘幕透。\n深院笙歌，劝饮金锺酒。\n乐事赏心千岁有。\n黑头人做三公有。"
  ],
  [
    "苏幕遮",
    "史佐尧",
    "柳垂金，梅褪玉。\n昴宿呈祥，符应生公族。\n盖世功名夸九牧。\n黼衮褒扬，庆阀辉南北。\n赐宫醪，分笃。\n天与长生，谩把仙椿祝。\n好继平阳腾茂躅。\n富贵千秋，饮听瑶池曲。"
  ],
  [
    "锦被堆",
    "徐去非",
    "一种两容仪，红共白、交映南枝。\n紫霞仙指冰翁语，花如醉玉，香同臭雪，别样风姿。\n相守岁寒期。\n春造化、密与天知。\n羞将脂粉隈桃李，独先结实，还同戴胜，归宴瑶池。"
  ],
  [
    "卷珠帘・蝶恋花",
    "徐去非",
    "祥景飞光衮绣。\n流庆台，自是神仙胄。\n谁遣阳和放春透。\n化工重入丹青手。\n云筝锦瑟争为寿。\n玉带金鱼，共愿人长久。\n偷取蟠桃荐芳酒，更看南极星朝斗。"
  ],
  [
    "点绛唇",
    "舒大成",
    "祝寿筵开，华堂深映花如绣。\n瑞烟喷兽。\n帘幕香风透。\n一点台星，化作人间秀。\n韶音奏。\n两行红袖。\n争劝长生酒。"
  ],
  [
    "临江仙",
    "贾少卿",
    "月寺星轺尘梦断，如今平地仙人。\n烟霞卷起旧精神。\n焚香金鸾，书奏玉麒麟。\n闻道枫宸求侍从，看庆命重新。\n且将风月剩身。\n樽中长有酒，花下不辜春。"
  ],
  [
    "江城子",
    "陆汉广",
    "绿莺庭院燕莺啼。\n绣帘垂。\n瑞烟霏。\n一片笙箫，声过彩云低。\n疑是蕊宫仙子降，翻玉袖，舞瑶姬。\n冰姿玉质自清奇。\n看孙枝。\n列班衣。\n画鼓新歌，喜映两疏眉。\n袖里蟠桃花露湿，应不惜，醉金卮。"
  ],
  [
    "临江仙",
    "王阜民",
    "家法从来师静治，赵张高掩前踪。\n清才八斗继宗风。\n年年正月尾，桃李满城中。\n已把长江成九酝，请将太白浮公。\n更移春槛向房栊。\n有花虽解语，莫负锦薰笼。"
  ],
  [
    "感皇恩",
    "霍安人",
    "十月小春天，梅飘香细。\n九叶尧蓂已呈瑞。\n寿阳仙子，暂降羽衣环珮。\n林间风味，别人难比。\n齐眉共庆，劝声鼎沸。\n有子知书继家世。\n兼金五福，行被君恩宠贲。\n愿祈龟鹤算，千千岁。"
  ],
  [
    "清平乐",
    "贾逋",
    "薰梅染柳。\n借得东君手。\n柳色梅香到樽前，摅写才华八斗。\n当年占梦佳辰。\n今年乐事尤新。\n日侍玉皇香案，钧天日月常春。"
  ],
  [
    "蝶恋花",
    "吴文若",
    "玉宇生凉秋恰半。\n月到今霄，分外清光满。\n兔魄呈祥冰烂。\n广寒仙子生华旦。\n聪慧风流天与擅，淑质冰婆，本是飞琼伴。\n□领彩衣椿祝劝。\n蟠桃待熟瑶池宴。"
  ],
  [
    "南乡子",
    "潘熊飞",
    "十日後重阳。\n甘菊阶前满意黄。\n生日无钱留贺客，何妨。\n尚有儿曹理寿觞。\n双鬓已沧浪。\n休问金门与玉堂。\n二仲相期三径在，徜徉。\n何用功成似子房。"
  ],
  [
    "失调名",
    "赵□",
    "寸心千里。"
  ],
  [
    "失调名",
    "吴氏3",
    "剪新幡儿，斜插真珠髻。"
  ],
  [
    "南乡子",
    "吴氏3",
    "楼台里，春风淡荡。"
  ],
  [
    "南乡子",
    "吴氏3",
    "乍卷珠帘新燕入。"
  ],
  [
    "多丽",
    "吴氏3",
    "几声天外归鸿。"
  ],
  [
    "渔家傲",
    "吴氏3",
    "一声初报晓。"
  ],
  [
    "卜算子",
    "向子",
    "千古一灵根，本妙元明静。\n道个如如已是差，莫认风番影。\n枯木夜堂深，默坐时观省。\n月落乌鸡出户飞，万里关河冷。"
  ],
  [
    "三字令",
    "向子",
    "春尽日，雨馀时。\n红蔌蔌，绿漪漪。\n花满地，水平池。\n烟光里，云影上，画船移。\n纹鸳并，白鸥飞。\n歌韵响，酒行迟。\n将我意，入新诗。\n春欲去，留且住，莫教归。"
  ],
  [
    "长相思",
    "向子",
    "年重月，月重光。\n万瓦千林白似霜。\n扁舟入醉乡。\n山苍苍。\n水茫茫。\n严濑当时不是狂。\n高风引兴长。"
  ],
  [
    "南歌子",
    "向子",
    "柳眼风前动，梅心雪後寒。\n年光浑似雾中看。\n抱答风光无处、可为欢。\n一曲聊收泪，三杯强自宽。\n新愁不奈上眉端。\n怕见长安归路、懒凭栏。"
  ],
  [
    "减字木兰花",
    "向子",
    "无穷白水。\n无限芰荷红翠里。\n几点青山。\n半在云烟暗霭间。\n移舟横截。\n卧看碧天流素月。\n此意虚徐。\n好把芗林入画图。"
  ],
  [
    "南歌子",
    "向子",
    "江左称岩桂，吴中说木犀。\n水沈为骨郁金衣。\n却恨疏梅恼我、得香迟。\n叶借山光润，花蒙水色奇。\n年年勾引赋新诗。\n应笑芗林冷淡、独心知。"
  ],
  [
    "南歌子",
    "向子",
    "病著连三月，谁能慰老夫。\n萧萧短发不胜梳。\n风里支离欲倒、要人扶。\n秋月明如水，岩花忽起予。\n旋篘白酒入盘盂。\n报答风光不醉、更何如。"
  ],
  [
    "南歌子",
    "向子",
    "我入三摩地，人疑小有天。\n君王送老白云边。\n不用丹青图画、上凌烟。\n喜揽澄清辔，能同载酒船。\n相逢忽谩别经年。\n好是两身强健、在尊前。"
  ],
  [
    "桂殿秋",
    "向子",
    "秋色里，月明中。\n红旌翠节下蓬宫。\n蟠桃已结瑶池露，桂子初开玉殿风。"
  ],
  [
    "朝中措",
    "向子",
    "满城腊雪净无埃。\n触处是花开。\n天上琼林珠树，谁知夜半移来。\n黄堂荐寿，请君著意，和气潜回。\n化作一江春酒，都将注入尊罍。"
  ],
  [
    "菩萨蛮",
    "向子",
    "天仙醉把真珠掷。\n荷翻写入玻璃碧。\n雨过酒尊凉。\n红蕖苒苒香。\n飞来双白鹭。\n屡作僛僛舞。\n山鸟起清歌。\n晚来情更多。"
  ],
  [
    "好事近",
    "向子",
    "多病卧江干，过尽春花秋叶。\n又见横斜疏影，弄阶前明月。\n呼儿取酒据胡床，尚喜知时节。\n宜与老夫情厚，有鬓边残雪。"
  ],
  [
    "好事近",
    "向子",
    "风劲入平林，扫尽一林黄叶。\n惟有长松千丈，挂娟娟霜月。\n使君和气动江城，疑是芳菲节。\n忽到小园游戏，见南枝如雪。"
  ],
  [
    "减字木兰花",
    "向子",
    "两峰对起。\n象阙端门云雾里。\n千嶂排空。\n虎节龙旗指顾中。\n箫韶妙曲。\n我试与听音韵足。\n借问谁传。\n松上清风石上泉。"
  ],
  [
    "减字木兰花",
    "向子",
    "翠鬟双小。\n绿绮朱弦心未了。\n画戟森间。\n玉子纹楸手共谈。\n不妨扶老。\n未说他年无限笑。\n且要忘忧。\n莫问今朝胜几筹。"
  ],
  [
    "减字木兰花",
    "向子",
    "腊前雪里。\n几处梅梢初破蕊。\n年後江边。\n是处花开晚更妍。\n绝知春意。\n不耐愁何心与醉。\n更有难忘。\n宋玉墙头婉婉香。"
  ],
  [
    "减字木兰花",
    "向子",
    "谁知莹澈。\n惟有碧天云外月。\n一见风流。\n洗尽胸中万斛愁。\n剩烧蜜炬。\n只恐夜深花睡去。\n想得横陈。\n全是巫山一段云。"
  ],
  [
    "减字木兰花",
    "向子",
    "千山万水。\n望极不知何处是。\n小院回廊。\n梦去相寻未觉长。\n绝怜清瘦。\n雪里梅梢春未透。\n常记分携。\n雨後梨花晓尚啼。"
  ],
  [
    "减字木兰花",
    "向子",
    "去年端午。\n共结彩丝长命缕。\n今日重阳。\n同泛黄花九酝觞。\n经时离缺。\n不为莱菔髭似雪。\n一笑逢迎。\n休觅空青眼自明。"
  ],
  [
    "人娇",
    "向子",
    "白似雪花，柔於柳絮。\n胡蝶儿、镇长一处。\n春风骀荡，蓦然吹去。\n得游丝、半空惹住。\n波上精神，掌中态度。\n分明是、彩云团做。\n当年飞燕，从今不数。\n只恐是、高唐梦中神女。"
  ],
  [
    "玉楼春",
    "向子",
    "记得江城春意动。\n两行疏梅龙脑冻。\n佳人不用辟寒犀，踏雪穿花云鬓重。\n真珠旋滴留人共。\n更爇沉香暖金凤。\n只今梅雪可怜时，都似绿窗前日梦。"
  ],
  [
    "玉楼春",
    "向子",
    "云窗雾阁春风透。\n蝶绕蜂围花气漏。\n恼人风味恰如梅，倚醉腰肢全是柳。\n细传一曲情偏厚。\n淡扫两山缘底皱。\n归时好月已沈空，只有真香犹满袖。"
  ],
  [
    "鹧鸪天",
    "向子",
    "小院深明别有天。\n花能笑语柳能眠。\n雪肌得酒於中暖，莲步凌波分外妍。\n钗燕重，髻荷偏。\n两山斜叠翠连娟。\n朝云无限矜春态，暮雨情知更可怜。"
  ],
  [
    "鹧鸪天",
    "向子",
    "斗帐欢盟不计年。\n谁知蓦地远如天。\n何曾一霎离心上，怎得而今在眼前。\n鱼不断，雁相连。\n可无小字寄芳笺。\n薄情已是抛人去，更与新愁到酒边。"
  ],
  [
    "春光好",
    "张元干",
    "花恨雨，柳嫌风。\n客愁浓。\n坐久霜刀飞碎雪，一尊同。\n劳烦玉指春葱。\n未放箸、金盘已空。\n更与个中寻尺素，两情通。"
  ],
  [
    "春光好",
    "张元干",
    "寒食近，踏青时。\n画堂西。\n可是春来偏倦绣，乍生儿。\n香绵轻拂胭脂。\n加文褓、初试班衣。\n诮没功夫存问我，且怜伊。"
  ],
  [
    "清平乐",
    "张元干",
    "乱山深处。\n雪拥溪桥路。\n晓日乍明催客去。\n惊起玉鸦翻树。\n翠衾香暖檀灰。\n一枝想见疏梅。\n凭仗东风说与，画眉人共春回。"
  ],
  [
    "清平乐",
    "张元干",
    "明珠翠羽。\n小绾同心缕。\n好去吴松江上路。\n寄与双鱼尺素。\n兰桡飞取归来。\n愁眉待得伊开。\n相见嫣然一笑，眼波先入郎怀。"
  ],
  [
    "菩萨蛮",
    "张元干",
    "天涯客里秋容晚。\n妖红聊戏思乡眼。\n一朵醉深妆。\n羞渠照鬓霜。\n开时谁断送。\n不待司共花。\n有脚号阳春。\n芳菲属主人。"
  ],
  [
    "菩萨蛮",
    "张元干",
    "拍堤绿涨桃花水。\n画船稳泛东风里。\n丝雨湿苔钱。\n浅寒生禁烟。\n江山留不住。\n却载笙歌去。\n醉倚玉搔头。\n几曾知旅愁。"
  ],
  [
    "菩萨蛮",
    "张元干",
    "春来春去催人老。\n老夫争肯输年少。\n醉後少年狂。\n白髭殊未妨。\n插花还起舞。\n管领风光处。\n把酒共留春。\n莫教花笑人。"
  ],
  [
    "菩萨蛮",
    "张元干",
    "雨馀翠袖琼肤润。\n一枝想像伤春困。\n老眼见花时。\n惜花心未衰。\n酿成谁与醉。\n应把流苏缀。\n泪沁枕囊香。\n恼侬归梦长。"
  ],
  [
    "菩萨蛮",
    "张元干",
    "黄莺啼破纱窗晓。\n兰缸一点窥人小。\n春浅锦屏寒。\n麝煤金博山。\n梦回无处觅。\n细雨梨花湿。\n正是踏青时。\n眼前偏少伊。"
  ],
  [
    "菩萨蛮",
    "张元干",
    "甘林玉蕊生香雾。\n游蜂争采清晨露。\n芳意著人浓。\n微烘曲室中。\n春来瀛海外。\n沈水迎风碎。\n好事富馀熏。\n频分几缕云。"
  ],
  [
    "楼上曲",
    "张元干",
    "楼外夕阳明远水。\n楼中人倚东风里。\n何事有情怨别离。\n低鬟背立君应知。\n东望云山君去路。\n断肠迢迢尽愁处。\n明朝不忍见云山。\n从今休傍曲阑干。"
  ],
  [
    "楼上曲",
    "张元干",
    "清夜灯前花报喜。\n心随社燕凉风起。\n云路修成宝月时。\n东楼怅望君先归。\n沆瀣秋香生玉井。\n画檐深转梧桐影。\n看君西去侍明光。\n杯中丹桂一枝芳。"
  ],
  [
    "豆叶黄・忆王孙",
    "张元干",
    "冰溪疏影竹边春。\n翠袖天寒炯暮云。\n雪里精神澹伫人。\n隔重门。\n宝粟生香玉半温。"
  ],
  [
    "豆叶黄・忆王孙",
    "张元干",
    "疏枝冷蕊忽惊春。\n一点芳心入鬓云。\n风韵情知似玉人。\n笑迎门。\n香暖红炉酒未温。"
  ],
  [
    "感皇恩",
    "张元干",
    "绿发照魁星，平康争看。\n锦绣肝肠五千卷。\n出逢熙运，早侍玉皇香案。\n禁涂扬历遍，纡宸眷。\n安养老成，十年萧散。\n天要中兴相公健。\n生朝开宴，长是通宵弦管。\n藕花香不断，南风远。"
  ],
  [
    "感皇恩",
    "张元干",
    "年少太平时，名园甲第。\n谈笑雍容万锺贵。\n姚黄重绽，长对小春天气。\n绮罗丛里惯，今朝醉。\n台衮向贤，元枢虚位。\n壮岁青云自曾致。\n流霞麟脯，难老洛滨风味。\n谢公须再为，苍生起。"
  ],
  [
    "感皇恩",
    "张元干",
    "荔子著花繁，清微庭院。\n贺厦双飞画梁燕。\n绮罗丛里，百和炉烟祝愿。\n愿从今日去，身长健。\n檀板竞催，榕阴初转。\n舞袖风前翠翘颤。\n明年开府，锡宴金锺宣劝。\n寿星朝北斗，君王眷。"
  ],
  [
    "感皇恩",
    "张元干",
    "豹尾引黄幡，宣麻金殿。\n雨露恩浓自天遣。\n搢绅交誉，最乐至诚为善。\n信知宗姓喜，君王眷。\n宝炬密香，玉卮波滟。\n醉拥笙歌夜深院。\n西清班近，雅称元戎同燕。\n要看茅土相，貂蝉面。"
  ],
  [
    "千秋岁",
    "张元干",
    "相门出相，和气浓春酿。\n传家冠佩云台上。\n庞眉扶寿杖。\n绿发披仙氅。\n星两两。\n泰阶已应升平象。\n玉砌兰芽长。\n定向东风赏。\n添彩袖，褰罗幌。\n丝簧俱妙手，珠翠争宫样。\n江海量。\n年年醉里翻新唱。"
  ],
  [
    "南乡子",
    "张元干",
    "山寺辋川图。\n霜叶云林锦绣居。\n寿斝浮春珠翠拥，欢娱。\n满院流泉绕绮疏。\n道气自肤腴。\n几席轻尘一点无。\n天要耆英修相业，清都。\n已有泥书降玉除。"
  ],
  [
    "卷珠帘・蝶恋花",
    "张元干",
    "祥景飞光盈衮绣。\n流庆昆台，自是神仙胄。\n谁遣阳和放春透。\n化工重入丹青手。\n云璈锦瑟争为寿。\n玉带金鱼，共愿人长久。\n偷取蟠桃荐芳酒。\n更看南极星朝斗。"
  ],
  [
    "天仙子",
    "张元干",
    "楼外轻阴春澹伫。\n数点杏梢寒食雨。\n少年油壁记寻芳，梁苑路。\n今何处。\n千树红云空梦去。\n惊见此花须折取。\n明日满城传侍女。\n情知醉里惜花深，留春住。\n听莺语。\n一段风流天赋与。"
  ],
  [
    "鹊桥仙",
    "张元干",
    "靓妆艳态，娇波流盼，双靥横涡半笑。\n尊前烛畔粉生光，更低唱、新翻转调。\n花房结子，冰枝清瘦。\n醉依香浓寒峭。\n雏莺新啭上林声，惊梦断、池堂春草。"
  ],
  [
    "渔父家风・诉衷情令",
    "张元干",
    "八年不见荔枝红。\n肠断故园东。\n风枝露叶新采，怅望冷香浓。\n冰透骨，玉开容。\n想筠笼。\n今宵归去，满颊天浆，更御冷风。"
  ],
  [
    "生查子",
    "张元干",
    "天生几种香，风味因花见。\n旖旎透香肌，仿佛飞花片。\n雨润惜馀熏，烟断犹相恋。\n不似薄情人，浓淡分深浅。"
  ],
  [
    "减字木兰花",
    "张元干",
    "客亭小会。\n可惜无欢容易醉。\n归去更阑。\n细雨鸣窗一夜寒。\n昏然独坐。\n举世疏狂谁似我。\n强拨炉烟。\n也道今宵是上元。"
  ],
  [
    "眼儿媚",
    "张元干",
    "萧萧疏雨滴梧桐。\n人在绮窗中。\n离愁遍绕，天涯不尽，却在眉峰。\n娇波暗落相思泪，流破脸边红。\n可怜瘦似，一枝春柳，不奈东风。"
  ],
  [
    "昭君怨",
    "张元干",
    "春院深深莺语。\n花怨一帘烟雨。\n禁火已销魂。\n更黄昏。\n衾暖麝灯落灺。\n雨过重门深夜。\n枕上百般猜。\n未归来。"
  ],
  [
    "夜游宫",
    "张元干",
    "半吐寒梅未拆。\n双鱼洗、冰澌初结。\n户外明帘风任揭。\n拥红炉，洒窗间，闻霰雪。\n比去年时节。\n这心事、有人忺说。\n斗帐重熏鸳被叠。\n酒微醺，管灯花，今夜别。"
  ],
  [
    "杨柳枝",
    "张元干",
    "深院今宵枕簟凉。\n烛花光。\n更筹何事促行觞。\n恼刚肠。\n老去一蓑烟雨里，钓沧浪。\n看君鸣凤向朝阳。\n且腰黄。"
  ],
  [
    "彩鸾归令",
    "张元干",
    "珠履争围。\n小立春风趁拍低。\n态闲不管乐催伊。\n整铢衣。\n粉融香润随人劝，玉困花娇越样宜。\n凤城灯夜旧家时。\n数他谁。"
  ],
  [
    "江神子・江城子",
    "张元干",
    "梦中北去又南来。\n饱风埃。\n鬓华衰。\n浮木飞蓬，踪迹为谁催。\n自笑自悲还自语，一杯酒，鼻如雷。\n晓舆行处觉春回。\n屑琼瑰。\n糁莓苔。\n病眼冲寒，欲闭又还开。\n水近人家篱落畔，遥认得，一枝梅。"
  ],
  [
    "西江月",
    "张元干",
    "小阁劣容老子，北窗仍递南风。\n维摩丈室久空空。\n不与散花同梦。\n且作大真游戏，未甘金粟龙锺。\n怜君病後颊颧隆。\n识取小儿戏弄。"
  ],
  [
    "诉衷情",
    "张元干",
    "儿时初未识方红。\n学语问西东。\n对客呼为红蕊，此兴已偏浓。\n嗟白首，抗尘容。\n费牢笼。\n星球何在，鹤顶长丹，谁寄南风。"
  ],
  [
    "采桑子",
    "张元干",
    "华堂清暑榕阴重，梦里江寒。\n火齐星繁。\n兴在冰壶玉井栏。\n风枝露叶谁新采，欲饱防悭。\n遗恨空盘。\n留取香红满地看。"
  ],
  [
    "菩萨蛮",
    "张元干",
    "山城何岁无风雨。\n楼台底事随波去。\n归棹望谯门。\n沙痕炯断云。\n诗成空吊古。\n想像经行处。\n陵谷有馀悲。\n举觞浇别离。"
  ],
  [
    "菩萨蛮",
    "张元干",
    "微云红衬馀霞绮。\n明星碧浸银河水。\n猗枕画檐风。\n愁生草际蛩。\n雁行离塞晚。\n不道衡阳远。\n归恨隔重山。\n楼高莫凭栏。"
  ],
  [
    "浣溪沙",
    "张元干",
    "睡起中庭月未蹉。\n繁香随影上轻罗。\n多情肯放一春过。\n比似雪时犹带韵，不如梅处却缘多。\n酒边枕畔奈愁何。"
  ],
  [
    "好事近",
    "张元干",
    "华烛炯离觞，山吐四更寒月。\n公子唾花枝玉，尽一时豪杰。\n三冬兰若读书灯，想见太清绝。\n纸帐地炉香暖，傲一窗风月。"
  ],
  [
    "南歌子",
    "张元干",
    "玉斧修圆了，冰轮分外清。\n共看星向绣衣明。\n元是生朝为寿、对难兄。\n鸿雁翻秋影，埙篪和笑声。\n他年中令彩衣荣。\n记取今宵丹荔、醉瑶觥。"
  ],
  [
    "醉花阴",
    "张元干",
    "紫菊红萸开犯早。\n独占秋光老。\n酝造一般清，比著芝兰，犹自争多少。\n霜刀剪叶呈纤巧。\n手拈迎人笑。\n云鬓一枝斜，小阁幽窗，是处都香了。"
  ],
  [
    "点绛唇",
    "张元干",
    "小雨忺晴，坐来池上荷珠碎。\n倬眉浓翠。\n怎不交人醉。\n美盼流觞，白鹭窥秋水。\n天然媚。\n大家休睡。\n笑倚西风里。"
  ],
  [
    "西楼月・春晓曲",
    "张元干",
    "瑶轩倚槛春风度。\n柳垂烟，花带露。\n半闲鸳被怯馀寒，燕子时来窥绣户。"
  ],
  [
    "瑞鹧鸪",
    "邓肃",
    "北书一纸惨天容。\n花柳春风不敢秾。\n未学宣尼歌凤德，姑从阮籍哭途穷。\n此身已落千山外，旧事回思一梦中。\n何日中兴烦吉甫，洗开阴翳放晴空。"
  ],
  [
    "临江仙",
    "邓肃",
    "带雨梨花看上马，问人底事匆匆。\n于飞有愿恨难从。\n大鹏抟九万，鹦鹉锁金笼。\n忽忽便为千里隔，危岑已接高穹。\n回头那忍问前踪。\n家留烟雨外，人在斗牛中。"
  ],
  [
    "临江仙",
    "邓肃",
    "百尺危楼初过雨，清风凛作轻寒。\n一声渔笛在云端。\n黄昏帘幕卷，新月半阑干。\n青翼不来音信断，云窗杳隔三山。\n何当携手便骖鸾。\n今宵同胜景，玉斝不留残。"
  ],
  [
    "临江仙",
    "邓肃",
    "春雪一瓯扶醉玉，翩翩两腋生风。\n柳腰无力云踪。\n陈郎投辖意，分袂忍匆匆。\n白玉琢杯龙麝泛，天酒争浓。\n何妨一饮上青骢。\n晴空行夜月，缓辔水晶宫。"
  ],
  [
    "临江仙",
    "邓肃",
    "剑水泠泠行碧玉，扁舟一叶吹风。\n玉人招手画桥东。\n浩歌随月去，春在小楼中。\n帘幕低垂围笃耨，雕觞笑捧春葱。\n谩将雨意作云浓。\n单于吹未彻，门外响玲珑。"
  ],
  [
    "临江仙",
    "邓肃",
    "雨过荼縻春欲放，轻寒约住馀芳。\n南园今日被朝阳。\n琼葩开万点，尘世满天香。\n百卉丛中红紫乱，玉肌自笑孤光。\n清风翦翦过纱窗。\n馀酲空一洗，不数寿阳妆。"
  ],
  [
    "临江仙",
    "邓肃",
    "独宿禅房清梦断，鸡声唤起晨钟。\n出门晓月耿寒空。\n小池凝翡翠，竹外跨飞虹。\n梅坞不知何处了，傍篱临水重重。\n啸歌都在冷香中。\n人间那有此，天上广寒宫。"
  ],
  [
    "临江仙",
    "邓肃",
    "夜饮不知更漏永，馀酣困染朝阳。\n庭前莺燕乱丝簧。\n醉眠犹未起，花影满晴窗。\n帘外报言天色好，水沈已染罗裳。\n檀郎欲起趁春狂。\n佳人嗔不语，劈面噀丁香。"
  ],
  [
    "临江仙",
    "邓肃",
    "夜静黄云承宝袜，九疑人到羊家。\n蕊宫仙曲送流霞。\n东陵分玉井，远胜隔荷花。\n绰约旗亭沾一笑，众惊食枣如瓜。\n画桥烟柳忽翻鸦。\n醉鬟倾绿醑，参月共横斜。"
  ],
  [
    "临江仙",
    "邓肃",
    "楼北楼南青不断，晴空总是春容。\n先来无处问郎踪。\n那堪风不定，雨尽一窗红。\n初恨水中徒捉月，而今水月俱空。\n谩将雨意伴云浓。\n临风千点泪，不到浙江东。"
  ],
  [
    "浣溪沙",
    "邓肃",
    "雨入空阶滴夜长。\n月行云外借孤光。\n独将心事步长廊。\n深锁重门飞不去，巫山何日梦襄王。\n一床衾枕冷凄香。"
  ],
  [
    "浣溪沙",
    "邓肃",
    "傍竹柴门俯碧流。\n见人无语眼横秋。\n鸣机轧轧弄纤柔。\n定有回文传窦子，何时银汉渡牵牛。\n归来风雨夜飕飕。"
  ],
  [
    "浣溪沙",
    "邓肃",
    "宿雨潜回海宇春。\n晓风徐散日边云。\n熙熙人意一番新。\n破睡海棠能媚客，舞风垂柳似招人。\n春衫归去马蹄轻。"
  ],
  [
    "浣溪沙",
    "邓肃",
    "阑外彤云已满空。\n帘旌不动石榴红。\n谁将秋色到楼中。\n玛瑙一泓浮翠玉，瓠犀终日凛天风。\n炎洲人到广寒宫。"
  ],
  [
    "浣溪沙",
    "邓肃",
    "高会横山酒八仙。\n烟云不减九华妍。\n暖风琼树倚楼前。\n妙唱一声尘暗落，靓妆四座玉相连。\n骖鸾何日共翩翩。"
  ],
  [
    "浣溪沙",
    "邓肃",
    "二八佳人宴九仙。\n华堂清静斗春妍。\n琼枝相倚妙无前。\n良夜黄云来缥缈，东风碧酒意留连。\n花间蝶梦想翩翩。"
  ],
  [
    "浣溪沙",
    "邓肃",
    "半醉倚人落珥簪。\n天香不数海南沈。\n时倾秋水话春心。\n已觉吹箫归碧落，从今禊饮笑山阴。\n金杯休惜十分深。"
  ],
  [
    "浣溪沙",
    "邓肃",
    "海畔山如碧玉簪。\n天涯消息叹鱼沈。\n赖逢倾国洗愁心。\n莫为世情生旅况，且因乐事惜光阴。\n明朝红雨已春深。"
  ],
  [
    "菩萨蛮",
    "邓肃",
    "隔窗瑟瑟闻飞雪。\n洞房半醉回春色。\n银烛照更长。\n罗屏围夜香。\n玉山幽梦晓。\n明日天涯杳。\n倚户黯芙蓉。\n涓涓秋露浓。"
  ],
  [
    "菩萨蛮",
    "邓肃",
    "萋萋欲遍池塘草。\n轻寒却怕春光老。\n微雨湿昏黄。\n梨花啼晚妆。\n低垂帘四面。\n沈水环深院。\n太白困鸳鸯。\n天风吹梦长。"
  ],
  [
    "菩萨蛮",
    "邓肃",
    "飞红欲带春风去。\n柳丝却织春风住。\n去住任春风。\n只愁尊俎空。\n今朝鞭马去。\n又得高阳侣。\n半醉踏花归。\n霜蹄骄欲飞。"
  ],
  [
    "菩萨蛮",
    "邓肃",
    "帘旌不动薰馀热。\n高堂谁送能言雪。\n一笑下人间。\n天风袭坐寒。\n歌声云外去。\n句句苏仙语。\n曲罢一尊空。\n飘然欲驭风。"
  ],
  [
    "菩萨蛮",
    "邓肃",
    "廉纤细雨连天远。\n纱窗不隔斜风冷。\n花柳自生春。\n无聊空闭门。\n双双携手处。\n回首烟汀暮。\n嬉笑在高楼。\n知人牢落否。"
  ],
  [
    "菩萨蛮",
    "邓肃",
    "垂杨袅袅腰肢软。\n寒溪练练琉璃浅。\n短艇卧吹风。\n生涯一叶中。\n五湖须径去。\n何用若耶女。\n烟雨暝沙汀。\n花香唤酒醒。"
  ],
  [
    "菩萨蛮",
    "邓肃",
    "腰肢欲趁杨花去。\n歌声能遏行云住。\n杯酒醉东风。\n羁愁一洗空。\n谪仙清饮露。\n意在飞琼侣。\n未醉即求归。\n新词句欲飞。"
  ],
  [
    "菩萨蛮",
    "邓肃",
    "归心谩逐飞云去。\n欢情却为芳菲住。\n翠袖拥香风。\n宁辞玉斝空。\n主人承湛露。\n元是皋夔侣。\n早晚定遄归。\n商霖四海飞。"
  ],
  [
    "菩萨蛮",
    "邓肃",
    "骑鲸好向云端去。\n踏花偶为狂朋住。\n笑语凛生风。\n眼高四海空。\n羊裘冲雨露。\n我是渔樵侣。\n已趁白鸥归。\n长江自在飞。"
  ],
  [
    "菩萨蛮",
    "邓肃",
    "一心唯欲南园去。\n东山著意留难住。\n曾惯识追风。\n马群今已空。\n金盘盛玉露。\n情绝鸳鸯侣。\n破贼凯还归。\n冲天看一飞。"
  ],
  [
    "南歌子",
    "邓肃",
    "竹影窥灯暗，泉声语夜长。\n小窗无梦到高唐。\n独引三杯长啸、步修廊。\n月午衣衫冷，莲开风露香。\n阑干西角下银潢。\n我欲乘槎天上、泛寒光。"
  ],
  [
    "南歌子",
    "邓肃",
    "皓月明腮雪，冷风乱鬓云。\n高楼帘幕夜生春。\n半醉倚人秋水、欲斜倾。\n晓雨双溪涨，归舟一叶轻。\n杳无青翼寄殷勤。\n目断烟波渔火、又黄昏。"
  ],
  [
    "南歌子",
    "邓肃",
    "云绕风前鬓，春开槛里妆。\n凤屏清昼蔼龙香。\n浅画娥眉新样、远山长。\n比翼曾同梦，双鱼隔异乡。\n玉楼依旧暗垂杨。\n楼下落花流水、自斜阳。"
  ],
  [
    "南歌子",
    "邓肃",
    "驿畔争挦草，车前自喂牛。\n凤城一别几经秋。\n身在天涯海角、忍回头。\n旅梦惊残月，劳生寄小舟。\n都人应也望宸游。\n早晚葱葱佳气、满皇州。"
  ],
  [
    "诉衷情",
    "邓肃",
    "乘鸾缥缈过三山。\n游戏下人间。\n金尊不辞频倒，春色上朱颜。\n依暖玉，掠风鬟。\n语关关。\n惟愁漏短，雨散云飞，骑月空还。"
  ],
  [
    "诉衷情",
    "邓肃",
    "龙头一语定闽山。\n黄色上眉间。\n诏书促归金阙，玉带侍天颜。\n拢象板，宫鬟。\n唱阳关。\n从容禁闼，若念林泉，应寄书还。"
  ],
  [
    "诉衷情",
    "邓肃",
    "从来云雨过巫山。\n只托梦魂间。\n何如醉逢倾国，春到一瓢颜。\n歌窈窕，舞双鬟。\n掩云关。\n重城五鼓，月下西楼，不忍轻还。"
  ],
  [
    "长相思令・长相思",
    "邓肃",
    "一重山。\n两重山。\n山远天高烟水寒。\n相思枫叶丹。\n菊花开，菊花残。\n雁已西飞人未还。\n一帘风月闲。"
  ],
  [
    "长相思令・长相思",
    "邓肃",
    "一重溪。\n两重溪。\n溪转山回路欲迷。\n朱阑出翠微。\n梅花飞。\n雪花飞。\n醉卧幽亭不掩扉。\n冷香寻梦归。"
  ],
  [
    "长相思令・长相思",
    "邓肃",
    "红花飞。\n白花飞。\n郎与春风同别离。\n春归郎不归。\n雨霏霏。\n雪霏霏。\n又是黄昏独掩扉。\n孤灯隔翠帷。"
  ],
  [
    "西江月",
    "邓肃",
    "腊雪犹埋石巘，春风已入梅梢。\n冷香随马上琼瑶。\n不与时人同到。\n拍手恐惊星斗，高歌已在烟霄。\n醉呼玉女解金貂。\n笑问何如蓬岛。"
  ],
  [
    "西江月",
    "邓肃",
    "风荐荷香翦翦，月行竹影徐徐。\n微闻环佩过庭除。\n恐是阳台行雨。\n玉笋轻笼乐句，流莺夜转诗馀。\n酒酣风劲露凝珠。\n我欲骖鸾归去。"
  ],
  [
    "菩萨蛮",
    "林淳",
    "鹅溪净称烟笼月。\n澄心白称光浮雪。\n净白两俱宜。\n天然浓淡枝。\n花光神意远。\n吮墨含毫浅。\n依约有香来。\n春风随手开。"
  ],
  [
    "减字木兰花",
    "林淳",
    "嫣然笑粲。\n醉靥融滋春意烂。\n侍宴终宵。\n欢动帘帏酒易消。\n尊前狂客。\n惊见蕊仙新谪籍。\n珠阁深关。\n丹就同归海上山。"
  ],
  [
    "减字木兰花",
    "林淳",
    "烛花呈灿。\n瑞气满筵春欲烂。\n月色中宵。\n疑是阶前雪未消。\n骚人词客。\n魂断蜡梅香已籍。\n谁更情关。\n一点新愁入远山。"
  ],
  [
    "浣溪沙",
    "林淳",
    "冒雪休寻访戴船。\n红炉剩宝香然。\n阁儿煨暖两三椽。\n更有玉杯传素手，梅花相对两争妍。\n停杯听唱月娟娟。"
  ],
  [
    "千秋岁",
    "廖行之",
    "腊馀时候，天意收寒早。\n梅信动，春先到。\n晓来湘水上，有底风光好。\n春有意，惯随仙仗来蓬岛。\n一念到人间，依约瑶池道。\n心好在，慈为宝。\n蟠桃多岁月，不数如瓜枣。\n千岁也，朱颜绿鬓人难老。"
  ],
  [
    "青玉案",
    "廖行之",
    "片帆稳送扁舟去。\n又还踏、江湖路。\n回首京城旧游处。\n断魂南浦，满怀装恨，别後凭谁诉。\n长歌击剑论心素。\n有志功名未应暮。\n自诵百僚端复许。\n归来犹记，东坡诗语，但草凌云赋。"
  ],
  [
    "青玉案",
    "廖行之",
    "家山此去无多路。\n久没个、音书去。\n一别而今佳节度。\n黄花开未，白衣到否，篱落荒凉处。\n峥嵘岁月远秋暮。\n空腹便便无好句。\n菊意愆期浑未许。\n那堪惹恨，年来此日，长是潇潇雨。"
  ],
  [
    "凤栖梧・蝶恋花",
    "廖行之",
    "吾母慈祥膺上寿。\n福庇吾家，近世真希有。\n丘嫂今年逾六九。\n康宁可嗣吾慈母。\n我愿慈闱多福厚。\n更祝遐龄，与母齐长久。\n鸾诰联翩双命妇。\n华堂千岁长生酒。"
  ],
  [
    "凤栖梧・蝶恋花",
    "廖行之",
    "破腊先春梅有意。\n管领年华，总在清香蕊。\n不逐浮花红与紫。\n岁寒来寿仙翁醉。\n衮衮诸公名又利。\n谁似高标，摆却人间事。\n长对南枝添兴致。\n尊前好在三千岁。"
  ],
  [
    "临江仙",
    "廖行之",
    "春意茫茫春色里，又还几度花期。\n淡晴时候尽融怡。\n梅腮翻白後，柳眼弄青时。\n正是江城天气好，楼台灯火星移。\n相逢无处不相宜。\n轻狂行乐处，明月夜深归。"
  ],
  [
    "西江月",
    "廖行之",
    "绀滑一篙春水，云横几里江山。\n一番烟雨洗晴岚。\n向晓碧天如鉴。\n客枕谩劳魂梦，心旌长系乡关。\n封姨悭与送归帆。\n愁对绿波肠断。"
  ],
  [
    "西江月",
    "廖行之",
    "试数阶蓂有几，昨朝看到今朝。\n南薰早动舜琴谣。\n端为熊罴梦兆。\n学粹昔人经制，文高古乐箫韶。\n天风从此上扶摇。\n回首不劳耕钓。"
  ],
  [
    "鹧鸪天",
    "廖行之",
    "飞尽林花绿叶丝。\n十分春色在荼䕷。\n多情几日风朝雨，留恋东风未许归。\n天意好，与君期。\n如今且醉□蛾眉。\n明年上国春风里，赏遍名花得意时。"
  ],
  [
    "鹧鸪天",
    "廖行之",
    "腊月今朝恰一旬。\n梅花开遍陇头春。\n篆烟起处人称寿，从昔家和福自生。\n新喜事，得佳姻。\n贤郎顺妇正充庭。\n从今更祝千千岁，要与邦人作典型。"
  ],
  [
    "鹧鸪天",
    "廖行之",
    "细数元正隔两朝。\n眼看杨柳又新条。\n岁寒独有江梅耐，曾伴瑶池下绛霄。\n香篆袅，烛花烧。\n团栾喜气沸欢谣。\n慈祥自是长生乐，不用春醪与椒。"
  ],
  [
    "鹧鸪天",
    "廖行之",
    "送了春归雨未收。\n雨肥梅子满枝头。\n心知办此和羹品，正为和羹国手谋。\n两荚，岁千秋。\n崧高神气禀公侯。\n好将一卷周公礼，起佐皇家定九州。"
  ],
  [
    "鹧鸪天",
    "廖行之",
    "曾宴瑶池万玉宫。\n鸾骖此日自从容。\n杓携鹑首坤维外，岁在降娄虎坎中。\n生指李，寿方瞳。\n云仍今有鹊巢风。\n传家自得长年诀，安用人祈鹤与松。"
  ],
  [
    "鹧鸪天",
    "廖行之",
    "兰谷清香入岭梅。\n多根应尔暖先回。\n腊前似得真消息，争逐尧十叶开。\n春满室，酒盈杯。\n百花宁许到尊。\n仙姿要是仙家伴，长为遐龄岁一来。"
  ],
  [
    "鹧鸪天",
    "廖行之",
    "畴昔君王庆诞辰。\n欢传金母下瑶城。\n祗应仙子陪仙仗，却向人间作寿星。\n萧史伴，更和鸣。\n殷勤好嗣太夫人。\n直须同饮长生酒，剩看芝兰照谢庭。"
  ],
  [
    "卜算子",
    "廖行之",
    "云破露新晴，月上输清气。\n最是江城有底佳，灯火人烟沸。\n行乐尽欢娱，眼界尤妍媚。\n多少江滨解佩人，邂逅无穷意。"
  ],
  [
    "点绛唇",
    "廖行之",
    "屈指家山，匆匆又数今朝过。\n客情那可。\n愁似天来大。\n烟雨，细轻尘堕。\n君知麽。\n却成甚个。\n春暮犹江左。"
  ],
  [
    "点绛唇",
    "廖行之",
    "秋兴连天，又还不分秋光老。\n莼鲈犹好。\n莫落秋归後。\n有底从人，上马皆东首。\n君知否。\n阳关三奏。\n消黯情多少。"
  ],
  [
    "点绛唇",
    "廖行之",
    "音信西来，匆匆思作东归计。\n别怀萦系。\n为个人留滞。\n尊酒团栾，莫惜通宵醉。\n还来未。\n满期君至。\n只在初三四。"
  ],
  [
    "点绛唇",
    "廖行之",
    "年少清新，襟裾那受红尘污。\n还他礼数。\n莫遣衣冠粗。\n拟倩东风，西逐轮蹄去。\n泠然御。\n飘飘仙趣。\n直到骖鸾处。"
  ],
  [
    "点绛唇",
    "廖行之",
    "此去何之，骈阗车马朝来起。\n扬鞭西指。\n意气眉间是。\n闾里儿童，竞瞩秦萧史。\n归时几。\n快瞻行李。\n还看如云喜。"
  ],
  [
    "点绛唇",
    "廖行之",
    "玳席华筵，嘉宾环集三千履。\n兰膏芬芷。\n一簇红莲里。\n花覆玉郎，苒苒青衫。\n咸倾企。\n小登科第。\n有底新桃李。"
  ],
  [
    "点绛唇",
    "廖行之",
    "玉树芝兰，冰清况有闺房秀。\n画堂如昼。\n相对倾醇酎。\n合卺同牢，二姓欢佳耦。\n凭谁手。\n鬓丝同纽。\n共祝齐眉寿。"
  ],
  [
    "丑奴儿・采桑子",
    "廖行之",
    "一春底事多佳气，非雾非云。\n郁郁氲氲。\n端为君家诞阿兴。\n庆源衮衮由高密，福有多根。\n百子千孙。\n此是元侯嫡耳孙。"
  ],
  [
    "如梦令",
    "廖行之",
    "雨歇凉生枕簟。\n不梦大槐宫殿。\n惟对谪仙人，一笑高情眷眷。\n离恨。\n离恨。\n无奈晓窗鸡啭。"
  ],
  [
    "如梦令",
    "廖行之",
    "应是南枝向暖。\n那更青春未晚。\n竹外见红腮，芳意与香撩乱。\n肠断。\n肠断。\n无奈东风独占。"
  ],
  [
    "鹧鸪天",
    "廖行之",
    "九日东篱已泛觞。\n陇头犹待返魂香。\n那知此日花神约，得得同登君子堂。\n迎腊雪，傲晴霜。\n西湖风韵接柴桑。\n寿潭更酌长生水，岁岁和羹入帝乡。"
  ],
  [
    "减字木兰花",
    "廖行之",
    "相从归去。\n行尽江吴到湘楚。\n欲话离怀。\n万事须凭酒一杯。\n临歧握手。\n赠子一言君听否。\n舌在何忧。\n莫作人间儿女愁。"
  ],
  [
    "醉落魄・一斛珠",
    "京镗",
    "芳尘休扑。\n名花唤我相追逐。\n浅妆不比梅敧竹。\n深注朱颜，娇面称红烛。\n阿娇合贮黄金屋。\n是谁却遣来空谷。\n酡颜遍倚阑干曲。\n一段风流，不枉到西蜀。"
  ],
  [
    "好事近",
    "京镗",
    "急雨逐骄阳，洗出长空新月。\n更对银河风露，觉今宵都别。\n不须乞巧拜中庭，枉共天孙说。\n且信平生拙极，耐岁寒霜雪。"
  ],
  [
    "好事近",
    "京镗",
    "杰阁耸层霄，几度晓风残月。\n同是鹓行旧侣，慰十年离别。\n一杯相属莫留残，试倚阑干说。\n趁取簪花绿鬓，未骎骎如雪。"
  ],
  [
    "定风波",
    "京镗",
    "何必穿针上彩楼。\n剖瓜插竹诉穷愁。\n闻道天孙相会处，银汉无津，不待泛兰舟。\n动是隔年寻素约，何似，每逢清梦且嬉游。\n但得举杯开笑口，对月临风，总胜鹊桥秋。"
  ],
  [
    "定风波",
    "京镗",
    "休卧元龙百尺楼。\n眼高照破古今愁。\n若不擎天为八柱，且学鸱夷，归泛五湖舟。\n万里西南天一角，骑气乘风，也作等闲游。\n莫道玉关人老矣，壮志凌云，依旧不惊秋。"
  ],
  [
    "蝶恋花",
    "张震",
    "梅子初青春已暮。\n芳草连云，绿遍西池路。\n小院绣垂帘半举。\n衔泥紫燕双飞去。\n人在赤阑桥畔住。\n不解伤春，还解相思否。\n清梦欲寻犹间阻。\n沙窗一夜萧萧雨。"
  ],
  [
    "鹧鸪天",
    "张震",
    "宽尽香罗金缕衣。\n心情不似旧家时。\n万丝柳暗才飞絮，一点梅酸已着枝。\n金底背，玉东西。\n前欢赢得两相思。\n伤心不及风前燕，犹解穿帘度幕飞。"
  ],
  [
    "鹧鸪天",
    "张震",
    "横素桥边景最佳。\n绿波清浅见琼沙。\n衔泥燕子迎风絮，得食鱼儿趁浪花。\n春已暮，日初斜。\n画船箫鼓是谁家。\n兰桡欲去空留恋，醉倚阑干看晚霞。"
  ],
  [
    "蝶恋花",
    "王炎2",
    "纤手行杯红玉润。\n满眼花枝，雨过胭脂嫩。\n新月一眉生浅晕。\n酒阑无奈添春困。\n唤起醉魂君不问。\n憔悴颜容，羞与花相近。\n人自无情花有韵。\n风光易老何须恨。"
  ],
  [
    "蝶恋花",
    "王炎2",
    "柳暗西湖春欲暮。\n无数青丝，不系行人住。\n一点心情千万绪。\n落花寂寂风吹雨。\n唤起声中人独睡。\n千里明驼，不踏山间路。\n谩道遣愁除是醉。\n醉还易醒愁难去。"
  ],
  [
    "点绛唇",
    "王炎2",
    "雨湿东风，谁家燕子穿庭户。\n孤村薄暮。\n花落春归去。\n浪走天涯，归思萦心绪。\n家何处。\n乱山无数。\n不记来时路。"
  ],
  [
    "鹧鸪天",
    "王炎2",
    "淡淡疏疏不惹尘。\n暗香一点静中闻。\n人间怪有晴时雪，天上偷回腊里春。\n疑浅笑，又轻颦。\n虽然无语意相亲。\n老来尚可花边饮，惆怅相携失玉人。"
  ],
  [
    "西江月",
    "辛弃疾",
    "一柱中擎远碧，两峰旁依高寒。\n横陈削就短长山。\n莫把一分增减。\n我望云烟目断，人言风景天悭。\n被公诗笔尽追还。\n更上层楼一览。"
  ],
  [
    "西江月",
    "辛弃疾",
    "堂上谋臣帷幄，边头猛将干戈。\n天时地利与人和。\n燕可伐与曰可。\n此日楼台鼎鼐，他时剑履山河。\n都人齐和大风歌。\n管领群臣来贺。"
  ],
  [
    "生查子",
    "辛弃疾",
    "青山招不来，偃蹇谁怜汝。\n岁晚太寒生，唤我溪边住。\n山头明月来，本在高高处。\n夜夜入清溪，听读《离骚》去。"
  ],
  [
    "生查子",
    "辛弃疾",
    "高人千丈崖，千古储冰雪。\n六月火云时，一见森毛发。\n俗人如盗泉，照眼多昏浊。\n高处挂吾瓢，不饮吾宁渴。"
  ],
  [
    "卜算子",
    "辛弃疾",
    "盗跖傥名丘，孔子还名跖。\n跖圣丘愚直至今，美恶无真实。\n简册写虚名，蝼蚁侵枯骨。\n千古光阴一霎时，且进杯中物。"
  ],
  [
    "卜算子",
    "辛弃疾",
    "一个去学仙，一个去学佛。\n仙饮千杯醉似泥，皮骨如金石。\n不饮便康强，佛寿须千百。\n八十馀年入湼盘，且进杯中物。"
  ],
  [
    "卜算子",
    "辛弃疾",
    "一饮动连宵，一醉长三日。\n废尽寒暄不写书，富贵何由得。\n请看冢中人，冢似当时笔。\n万札千书只恁休，且进杯中物。"
  ],
  [
    "卜算子",
    "辛弃疾",
    "刚者不坚牢，柔者难摧挫。\n不信张开口了看，舌在牙先堕。\n已阙两边厢，又豁中间个。\n说与儿曹莫笑翁，狗窦从君过。"
  ],
  [
    "卜算子",
    "辛弃疾",
    "一以我为牛，一以吾为马。\n人与之名受不辞，善学庄周者。\n江海任虚舟，风雨从飘瓦。\n醉者乘车坠不伤，全得於天也。"
  ],
  [
    "卜算子",
    "辛弃疾",
    "夜雨醉瓜庐，春水行秧马。\n点检田间快活人，未有如翁者。\n秃尽兔豪锥，磨透铜台瓦。\n谁伴扬雄作解嘲，乌有先生也。"
  ],
  [
    "卜算子",
    "辛弃疾",
    "珠玉作泥沙，山谷量牛马。\n试上累累丘垅看，谁是强梁者。\n水浸浅深檐，山压高低瓦。\n山水朝来笑问人，翁早归来也。"
  ],
  [
    "卜算子",
    "辛弃疾",
    "千古李将军，夺得胡儿马。\n李蔡为人在下中，却是封侯者。\n芸草去阵根，笕竹添新瓦。\n万一朝家举力田，舍我其谁也。"
  ],
  [
    "江神子・江城子",
    "辛弃疾",
    "暗香横路雪垂垂。\n晚风吹。\n晓风吹。\n花意争春，先出岁寒枝。\n毕竟一年春事了，缘太早，却成迟。\n未应全是雪霜姿。\n欲开时。\n未开时。\n粉面朱唇，一半点胭脂。\n醉里谤花花莫恨，浑冷淡，有谁知。"
  ],
  [
    "江神子・江城子",
    "辛弃疾",
    "五云高处望西清。\n玉阶升。\n棣华荣。\n筑屋溪头，楼观画难成。\n长夜笙歌还起问，谁放月，又西沉。\n家传《鸿宝》旧知名。\n看长生。\n奉严宸。\n且把风流，水北画耆英。\n咫尺西风诗酒社，石鼎句，要弥明。"
  ],
  [
    "一翦梅",
    "辛弃疾",
    "忆对中秋丹桂丛。\n花在杯中。\n月在杯中。\n今宵楼上一尊同。\n云湿纱窗。\n雨湿纱窗。\n浑欲乘风问化工。\n路也难通。\n信也难通。\n满堂惟有烛花红。\n杯且从容。\n歌且从容。"
  ],
  [
    "踏莎行",
    "辛弃疾",
    "夜月楼台，秋香院宇。\n笑吟吟地人来去。\n是谁秋到便凄凉，当年宋玉悲如许。\n随分杯盘，等闲歌舞。\n问他有甚堪悲处。\n思量却也有悲时，重阳节近多风雨。"
  ],
  [
    "踏莎行",
    "辛弃疾",
    "弄影阑干，吹香岩谷。\n枝枝点点黄金粟。\n未堪收拾付薰炉，窗前且把《离骚》读。\n奴仆葵花，儿曹金菊。\n一秋风露清凉足。\n傍边只欠个姮娥，分明身在蟾宫宿。"
  ],
  [
    "踏莎行",
    "辛弃疾",
    "吾道悠悠，忧心悄悄。\n最无聊处秋光到。\n西风林外有啼鸦，斜阳山下多衰草。\n长忆商山，当年四老。\n尘埃也走咸阳道。\n为谁书到便幡然，至今此意无人晓。"
  ],
  [
    "定风波",
    "辛弃疾",
    "金印累累佩陆离。\n河梁更赋断肠诗。\n莫拥旌旗真个去。\n何处。\n玉堂元自要论思。\n且约风流三学士。\n同醉。\n春风看试几枪旗。\n从此酒酣明月夜。\n耳热。\n那边应是说侬时。"
  ],
  [
    "定风波",
    "辛弃疾",
    "野草闲花不当春。\n杜鹃却是旧知闻。\n谩道不如归去住。\n梅雨。\n石榴花又是离魂。\n前殿群臣深殿女。\n赭袍一点万红巾。\n莫问兴亡今几主。\n听取。\n花前毛羽已羞人。"
  ],
  [
    "破阵子",
    "辛弃疾",
    "菩萨丛中惠眼，硕人诗里娥眉。\n天上人间真福相，画就描成好靥儿。\n行时娇更迟。\n劝酒偏他最劣，笑时犹有些痴。\n更著十年君看取，两国夫人更是谁。\n殷勤秋水词。"
  ],
  [
    "临江仙",
    "辛弃疾",
    "小靥人怜都恶瘦，曲眉天与长颦。\n沈思欢事惜腰身。\n枕添离别泪，粉落却深匀。\n翠袖盈盈浑力薄，玉笙袅袅愁新。\n夕阳依旧倚窗尘。\n叶红苔郁碧，深院断无人。"
  ],
  [
    "临江仙",
    "辛弃疾",
    "逗晓莺啼声昵昵，掩关高树冥冥。\n小渠春浪细无声。\n井床听夜雨，出藓辘轳青。\n碧草旋荒金谷路，乌丝重记《兰亭》。\n强扶残醉绕云屏。\n一枝风露湿，花重入疏棂。"
  ],
  [
    "临江仙",
    "辛弃疾",
    "春色饶君白发了，不妨倚绿偎红。\n翠鬟催唤出房栊。\n垂肩金缕窄，蘸甲宝杯浓。\n睡起鸳鸯飞燕子，门前沙暖泥融。\n画楼人把玉西东。\n舞低花外月，唱澈柳边风。"
  ],
  [
    "临江仙",
    "辛弃疾",
    "金谷无烟宫树绿，嫩寒生怕春风。\n博山微透暖薰笼。\n小楼春色里，幽梦雨声中。\n别浦鲤鱼何日到，锦书封恨重重。\n海棠花下去年逢。\n也应随分瘦，忍泪觅残红。"
  ],
  [
    "临江仙",
    "辛弃疾",
    "手种门前乌桕树，而今千尺苍苍。\n田园只是旧耕桑。\n杯盘风月夜，箫鼓子孙忙。\n七十五年无事客，不妨两鬓如霜。\n绿窗刬地调红妆。\n更从今日醉，三万六千场。"
  ],
  [
    "临江仙",
    "辛弃疾",
    "手拈黄花无意绪，等闲行尽回廊。\n卷帘芳桂散馀香。\n枯荷难睡鸭，疏雨暗池塘。\n忆得旧时携手处，如今水远山长。\n罗巾浥泪别残妆。\n旧欢新梦里，闲处却思量。"
  ],
  [
    "临江仙",
    "辛弃疾",
    "冷雁寒云渠有恨，春风自满余怀。\n更教无日不花开。\n未须愁菊尽，相次有梅来。\n多病近来浑止酒，小槽空压新醅。\n青山却自要安排。\n不须连日醉，且进两三杯。"
  ],
  [
    "临江仙",
    "辛弃疾",
    "六十三年无限事，从头悔恨难追。\n已知六十二年非。\n只应今日是，後日又寻思。\n少是多非惟有酒，何须过後方知。\n从今休似去年时。\n病中留客饮，醉里和人诗。"
  ],
  [
    "临江仙",
    "辛弃疾",
    "窄样金杯教换了，房栊试听珊珊。\n莫教秋扇雪团团。\n古今悲笑事，长付後人看。\n记取桔槔春雨後，短畦菊艾相连。\n拙於人处巧于天。\n君看流水地，难得正方园。"
  ],
  [
    "临江仙",
    "辛弃疾",
    "醉帽吟鞭花不住，却招花共商量。\n人生何必醉为乡。\n从教斟酒浅，休更和诗忙。\n一斗百篇风月地，饶他老子当行。\n从今三万六千场。\n青青头上发，还作柳丝长。"
  ],
  [
    "临江仙",
    "辛弃疾",
    "祗恐牡丹留不住，与春约束分明。\n未开微雨半开晴。\n要花开定准，又更与花盟。\n魏紫朝来将进酒，玉盘盂样先呈。\n红似向舞腰横。\n风流人不见，锦绣夜间行。"
  ],
  [
    "临江仙",
    "辛弃疾",
    "老去浑身无著处，天教只住山林。\n百年光景百年心。\n更欢须叹息，无病也呻吟。\n试向浮瓜沈李处，清风散发披襟。\n莫嫌浅後更频斟。\n要他诗句好，须是酒杯深。"
  ],
  [
    "临江仙",
    "辛弃疾",
    "偶向停云堂上坐，晓猿夜鹤惊猜。\n主人何事太尘埃。\n低头还说向，被召又重来。\n多谢北山山下老，殷勤一语佳哉。\n借君竹杖与芒鞋。\n径须从此去，深入白云堆。"
  ],
  [
    "蝶恋花",
    "辛弃疾",
    "泪眼送君倾似雨。\n不折垂杨，只倩愁随去。\n有底风光留不住。\n烟波万顷春江橹。\n老马临流痴不渡。\n应惜障泥，忘了寻春路。\n身在稼轩安稳处。\n书来不用多行数。"
  ],
  [
    "蝶恋花",
    "辛弃疾",
    "燕语莺啼人乍远。\n却恨西园，依旧莺和燕。\n笑语十分愁一半。\n翠围特地春光暖。\n只道书来无过雁。\n不道柔肠，近日无肠断。\n柄玉莫摇湘泪点。\n怕君唤作秋风扇。"
  ],
  [
    "蝶恋花",
    "辛弃疾",
    "洗尽机心随法喜。\n看取尊前，秋思如春意。\n谁与先生宽发齿。\n醉时惟有歌而已。\n岁月何须溪上记。\n千古黄花，自有渊明比。\n高卧石龙呼不起。\n微风不动天如醉。"
  ],
  [
    "蝶恋花",
    "辛弃疾",
    "何物能令公怒喜。\n山要人来，人要山无意。\n恰似哀筝弦下齿。\n千情万意无时已。\n自要溪堂韩作记。\n今代机云，好语花难比。\n老眼狂花空处起。\n银钩未见心先醉。"
  ],
  [
    "南乡子",
    "辛弃疾",
    "何处望神州。\n满眼风光北固楼。\n千古兴亡多少事，悠悠。\n不尽长江衮衮流。\n年少万兜鍪。\n坐断东南战未休。\n天下英雄谁敌手。\n曹刘。\n生子当如孙仲谋。"
  ],
  [
    "鹧鸪天",
    "辛弃疾",
    "别恨妆成白发新。\n空教儿女笑阵人。\n醉寻夜雨旗亭酒，梦断东风辇路尘。\n骑，青云。\n看公冠佩玉阶春。\n忠言句句唐虞际，便是人间要路津。"
  ],
  [
    "鹧鸪天",
    "辛弃疾",
    "樽俎风流有几人。\n当年未遇已心亲。\n金陵种柳欢娱地，庾岭逢梅寂寞滨。\n樽似海，笔如神。\n故人南北一般春。\n玉人好把新妆样，淡画眉儿浅注唇。"
  ],
  [
    "鹧鸪天",
    "辛弃疾",
    "指点斋尊特地开。\n风帆莫引酒船回。\n方惊共折津头柳，却喜重寻岭上梅。\n催月上，唤风来。\n莫愁瓶罄耻金罍。\n只愁画角楼头起，急管哀弦次第催。"
  ],
  [
    "鹧鸪天",
    "辛弃疾",
    "困不成眠奈夜何。\n情知归未转愁多。\n暗将往事思量遍，谁把多情恼乱他。\n些底事，误人哪。\n不成真个不思家。\n娇痴却妒香香睡，唤起醒松说梦些。"
  ],
  [
    "鹧鸪天",
    "辛弃疾",
    "梦断京华故倦游。\n只今芳草替人愁。\n阳关莫作三叠唱，越女应须为我留。\n看逸韵，自名流。\n青衫司马且江州。\n君家兄弟真堪笑，个个能修五凤楼。"
  ],
  [
    "鹧鸪天",
    "辛弃疾",
    "一夜清霜变鬓丝。\n怕愁刚把酒禁持。\n玉人今夜相思不，想见频将翠枕移。\n真个恨，未多时。\n也应香雪减些儿。\n菱花照面须频记，曾道偏宜浅画眉。"
  ],
  [
    "鹧鸪天",
    "辛弃疾",
    "木落山高一夜霜。\n北风驱雁又离行。\n无言每觉情怀好，不饮能令兴味长。\n频聚散，试思量。\n为谁春草梦池塘。\n中年长作东山恨，莫遣离歌苦断肠。"
  ],
  [
    "鹧鸪天",
    "辛弃疾",
    "抛却山中诗酒窠。\n却来官府听笙歌。\n闲愁做弄天来大，白发栽埋日许多。\n新剑戟，旧风波。\n天生予懒奈予何。\n此身已觉浑无事，却教儿童莫恁麽。"
  ],
  [
    "鹧鸪天",
    "辛弃疾",
    "桃李漫山过眼空。\n也宜恼损杜陵翁。\n若将玉骨冰姿比，李蔡为人在下中。\n寻驿使，寄芳容。\n垅头休放马蹄松。\n吾家离落黄昏後，剩有西湖处士风。"
  ],
  [
    "鹧鸪天",
    "辛弃疾",
    "晚岁躬耕不怨贫。\n只鸡斗酒聚比邻。\n都无晋宋之间事，自是羲皇以上人。\n千载後，百篇存。\n更无一字不清真。\n若教王谢诸郎在，未抵柴桑陌上尘。"
  ],
  [
    "鹧鸪天",
    "辛弃疾",
    "发底青青无限春。\n落红飞雪谩纷纷。\n黄花也伴秋光老，何事尊前见在身。\n书万卷，笔如神。\n眼看同辈上青云。\n个中不许儿童会，只恐功名更逼人。"
  ],
  [
    "鹧鸪天",
    "辛弃疾",
    "老退何曾说著官。\n今朝放罪上恩宽。\n便支香火真侍俸，更缀文书旧殿班。\n扶病脚，洗衰颜。\n快从老病借衣冠。\n此身忘世浑容易，使世相忘却自难。"
  ],
  [
    "鹧鸪天",
    "辛弃疾",
    "绿鬓都无白发侵。\n醉时拈笔越精神。\n爱将芜语追前事，更把梅花比那人。\n回急雪，遏行云。\n近时歌舞旧时情。\n君侯要识谁轻重，看取金杯几许深。"
  ],
  [
    "鹧鸪天",
    "辛弃疾",
    "泉上长吟我独清。\n喜君来共雪争明。\n已惊并水鸥无色，更怪行沙蟹有声。\n添爽气，动雄情。\n奇因六出忆陈平。\n却嫌鸟雀投林去，触破当楼云母屏。"
  ],
  [
    "鹧鸪天",
    "辛弃疾",
    "莫殢春光花下游。\n便须准备落花愁。\n百年雨打风吹却，万事三平二满休。\n将扰扰，付悠悠。\n此生於世百无忧。\n新愁次第相抛舍，要伴春归天尽头。"
  ],
  [
    "瑞鹧鸪",
    "辛弃疾",
    "暮年不赋短长词。\n和得渊明数首诗。\n君自不归归甚易，今犹未足足何时。\n偷闲定向山中老，此意须教鹤辈知。\n闻道只今秋水上，故人曾榜《北山移》。"
  ],
  [
    "瑞鹧鸪",
    "辛弃疾",
    "声名少日畏人知。\n老去行藏与愿违。\n山草旧曾呼远志，故人今又寄当归。\n何人可觅安心法，有客来观杜德机。\n却笑使君那得似，清江万顷白鸥飞。"
  ],
  [
    "瑞鹧鸪",
    "辛弃疾",
    "胶胶扰扰几时休。\n一出山来不自由。\n秋水观中山月夜，停云堂下菊花秋。\n随缘道理应须会，过分功名莫强求。\n先自一身愁不了，那堪愁上更添愁。"
  ],
  [
    "南乡子",
    "张炎",
    "风月似孤山。\n千树斜横水一环。\n天与清香心独领，怡颜。\n冰雪中间屋数间。\n庭户隔尘寰。\n自有云封底用关。\n却笑桃源深处隐，跻攀。\n引得渔翁见不难。"
  ],
  [
    "南楼令・唐多令",
    "张炎",
    "一见又天涯。\n人生可叹嗟。\n想难忘、江上琵琶。\n诗酒一瓢风雨外，都莫问，是谁家。\n怜我鬓先华。\n何愁归路赊。\n向西湖、重隐烟霞。\n说与山童休放鹤，最零落，是梅花。"
  ],
  [
    "醉落魄・一斛珠",
    "张炎",
    "镂花镌叶。\n满枝风露和香撷。\n引将芳思归吟箧。\n梦与魂同，闲了弄香蝶。\n小楼帘卷歌声歇。\n幽篁独处泉呜咽。\n短笺空在愁难说。\n霜角寒梅，吹碎半江月。"
  ],
  [
    "清平乐",
    "张炎",
    "黑云飞起。\n夜月啼湘鬼。\n魂返灵根无二纸。\n千古不随流水。\n香心淡染清华。\n似花还似非花。\n要与闲梅相处，孤山山下人家。"
  ],
  [
    "如梦令",
    "张炎",
    "隐隐烟痕轻注。\n拂拂脂香微度。\n十二小红楼，人与玉箫何处。\n归去。\n归去。\n醉插一枝风露。"
  ],
  [
    "如梦令",
    "张炎",
    "不是潇湘风雨。\n不是洞庭烟树。\n醉倒古乾坤，人在孤篷来处。\n休去。\n休去。\n见说桃源无路。"
  ],
  [
    "西江月",
    "张炎",
    "花气烘人尚暖，珠光出海犹寒。\n如今贺老见应难。\n解道江南肠断。\n谩击铜壶浩叹，空存锦瑟谁弹。\n庄生蝴蝶梦春还。\n帘外一声莺唤。"
  ],
  [
    "蝶恋花",
    "张炎",
    "济楚衣裳眉目秀。\n活脱梨园，子弟家声旧。\n诨砌随机开笑口。\n筵前戏谏从来有。\n戛玉敲金裁锦绣。\n引得传情，恼得娇娥瘦。\n离合悲欢成正偶。\n明珠一颗盘中走。"
  ],
  [
    "江城子",
    "张炎",
    "下临无地手扪天。\n上云烟。\n俯山川。\n栖止危巢，不隔道林禅。\n坐处清高风雨隔，全万境，一壶悬。\n我来直欲挟飞仙。\n海为田。\n是何年。\n如此江声，啸咏白鸥前。\n老树无根云懵懂，凭寄语、米家船。"
  ],
  [
    "虞美人",
    "张炎",
    "黄金谁解教歌舞。\n留得当时谱。\n断情残意落人间。\n汉上行云迷却、旧巫山。\n妆楼何处寻樊素。\n空误周郎顾。\n一帘秋雨翦灯看。\n无限羁愁分付、玉箫寒。"
  ],
  [
    "踏莎行",
    "张炎",
    "清气崖深，斜阳木末。\n松风泉水声相答。\n光浮碗面啜先春，何须美酒吴姬压。\n头上乌巾，鬓边白发。\n数间破屋从芜没。\n山中有此玉川人，相思一夜梅花发。"
  ],
  [
    "南乡子",
    "张炎",
    "晴野事春游。\n老去寻诗苦未休。\n一似浣花溪上路，清幽。\n烟草纤纤水自流。\n何处偶迟留。\n犹未忘情是酒筹。\n童子策驴人已醉，知不。\n醉里眉攒万国愁。"
  ],
  [
    "临江仙",
    "张炎",
    "忆得沈香歌断後，深宫客梦迢遥。\n研池残墨溅花妖。\n青山人独自，早不侣渔樵。\n石壁苍寒巾尚挂，松风顶上飘飘。\n神仙那肯混尘嚣。\n诗魂元在此，空向水中招。"
  ],
  [
    "南楼令・唐多令",
    "张炎",
    "云冷未全开。\n檐冰雨苔。\n入花根、暧意先回。\n一夜绿房迎晓白，空忆遍、岭头梅。\n如幻旧情怀。\n寻春上吹台。\n正泥深、十二香街。\n且问谢家池畔草，春必定、几时来。"
  ],
  [
    "风入松",
    "张炎",
    "松风掩昼隐深清。\n流水自泠泠。\n一从柯烂归来後，爱弦声。\n不爱枰声。\n颇笑山中散木，翻怜爨下劳薪。\n透云远响正丁丁。\n孤凤划然鸣。\n疑行岭上千秋雪，语高寒、相应何人。\n回首更无寻处，一江风雨潮生。"
  ],
  [
    "浪淘沙",
    "张炎",
    "万里一飞篷。\n吟老丹枫。\n潮生潮落海门东。\n三两点鸥沙外月，闲意谁同。\n一色与天通。\n绝去尘红。\n渔歌忽断荻花风。\n烟水自流心不竞，长笛霜空。"
  ],
  [
    "风入松",
    "张炎",
    "晴岚暖翠护烟霞。\n乔木晋人家。\n幽居只恐归图画，唤樵青、多种桑麻。\n门掩推敲古意，泉分冷淡生涯。\n无边风月乐年华。\n留客可茶瓜。\n任他车马虽嫌僻，笑喧喧、流水寒鸦。\n小隐正宜深静，休栽湖上梅花。"
  ],
  [
    "清平乐",
    "张炎",
    "百花开後。\n一朵疑堆绣。\n绝色年年常似旧。\n因甚不随春瘦。\n脂痕淡约蜂黄。\n可怜独倚新妆。\n太白醉游何处，定应忘了沈香。"
  ],
  [
    "点绛唇",
    "张炎",
    "独殿春光，此花开後无花了。\n丹青人巧。\n不许芳心老。\n密影翻阶，曾为寻诗到。\n竹西好。\n采香歌杳。\n十里红楼小。"
  ],
  [
    "卜算子",
    "张炎",
    "雅淡浅深黄，顾影敧秋雨。\n碧带犹皴笋指痕，不解擎芳醑。\n休唱古阳关，如把相思铸。\n却忆铜盘露已乾，愁在倾心处。"
  ],
  [
    "蝶恋花",
    "张炎",
    "花占枝头忺日焙。\n金汞初抽，火鼎铅华退。\n还似瘢痕涂獭髓。\n胭脂淡抹微酣醉。\n数朵折来春槛外。\n欲染清香，只许梅相对。\n不是临风珠蓓蕾。\n山童隔竹休敲碎。"
  ],
  [
    "风入松",
    "张炎",
    "门前山可久长看。\n留住白云难。\n溪虚却与云相傍，对白云、何必深山。\n爽气潜生树石，晴光竟入栏干。\n旧家三径竹千竿。\n苍雪拂衣寒。\n绿蓑青笠玄真子，钓风波、不是真闲。\n得似壶中日月，依然只在人间。"
  ],
  [
    "小重山",
    "张炎",
    "淡色分山晓气浮。\n疏林犹剩叶，不多秋。\n林深彷佛昔曾游。\n频唤酒，渔屋岸西头。\n不拟此凝眸。\n朦胧清影里，过扁舟。\n行行应到白萍洲。\n烟水冷，传语旧沙鸥。"
  ],
  [
    "浪淘沙",
    "张炎",
    "拂袖入山阿。\n深隐松萝。\n掬流洗耳厌尘多。\n石上一般清意味，不羡渔蓑。\n日月静中过。\n俗□消磨。\n风瓢分付与清波。\n却笑唐求因底事，无奈诗何。"
  ],
  [
    "忆王孙",
    "张炎",
    "争棋赌墅意欣然。\n心似游丝扬碧天。\n只为当时一著玄。\n笑苻坚。\n百万军声屐齿前。"
  ],
  [
    "蝶恋花",
    "张炎",
    "秦地瓜分候已故。\n不学渊明，种秫辞归去。\n薄有田园还种取。\n养成碧玉甘如许。\n卜隐青门真得趣。\n蕙帐空闲，鹤怨来何暮。\n莫说蜗名催及戍。\n长安城下锄烟雨。"
  ],
  [
    "如梦令",
    "张炎",
    "苔径独行清昼。\n瑟瑟松风如旧。\n出岫本无心，迟种门前杨柳。\n回首。\n回首。\n篱下白衣来否。"
  ],
  [
    "丑奴儿・采桑子",
    "张炎",
    "山人去後知何处，风月清虚。\n来往无拘。\n戏引儿孙乐有馀。\n悬崖挂树如相语，常守枯株。\n久与人疏。\n闲了当年一卷书。"
  ],
  [
    "浣溪沙",
    "张炎",
    "空色庄严玉版师。\n老斑遮护锦绷儿。\n只愁一夜被风吹。\n润处似沾筼谷雨，斫来如带渭川泥。\n从空托出镇帷犀。"
  ],
  [
    "清平乐",
    "张炎",
    "辔摇衔铁。\n蹴踏平原雪。\n勇趁军声曾汗血。\n闲过升平时节。\n茸茸春草天涯。\n涓涓野水晴沙。\n多少骅骝老去，至今犹困盐车。"
  ],
  [
    "长相思",
    "张炎",
    "去来心。\n短长亭。\n只隔中间一片云。\n不知何处寻。\n闷还颦。\n恨还瞋。\n同是天涯流落人。\n此情烟水深。"
  ],
  [
    "南楼令・唐多令",
    "张炎",
    "湖上景消磨。\n飘零有梦过。\n问堤边、春事如何。\n可是而今张绪老，见说道、柳无多。\n客里醉时歌。\n寻思安乐窝。\n买扁舟、重缉渔蓑。\n欲趁桃花流水去，又却怕、有风波。"
  ],
  [
    "清平乐",
    "张炎",
    "一犁初卸。\n息影斜阳下。\n角上汉书何不挂。\n老子近来慵跨。\n烟村草树离离。\n卧看流水忘归。\n莫饮山中清味，怕教洗耳人知。"
  ],
  [
    "浣溪沙",
    "张炎",
    "昨夜蓝田采玉游。\n向阳瑶草带花收。\n如今风雨不须愁。\n零落依稀倾凿落，碎琼重叠缀搔头。\n白云黄鹤思悠悠。"
  ],
  [
    "浣溪沙",
    "张炎",
    "半面妆凝镜里春。\n同心带舞掌中身。\n因沾弱水褪精神。\n冷艳喜寻梅共笑，枯香羞与佩同纫。\n湘皋犹有未归人。"
  ],
  [
    "南楼令・唐多令",
    "张炎",
    "聚首不多时。\n烟波又别离。\n有黄金、应铸相思。\n折得梅花先寄我，山正在、里湖西。\n风雪脆荷衣。\n休教鸥鹭知。\n鬓丝丝、犹混尘泥。\n何日束书归旧隐，只恐怕、种瓜迟。"
  ],
  [
    "南乡子",
    "张炎",
    "爱此碧相依。\n卜筑西园隐逸时。\n三径成阴门可款，幽栖。\n苍雪纷纷冷不飞。\n青眼旧心知。\n瘦节终看岁晚期。\n人在清风来往处，吟诗。\n更好梅花著一枝。"
  ],
  [
    "朝中措",
    "张炎",
    "清明时节雨声哗。\n潮拥渡头沙。\n翻被梨花冷看，人生苦恋天涯。\n燕帘莺户，云窗雾阁，酒醒啼鸦。\n折得一枝杨柳，归来插向谁家。"
  ],
  [
    "采桑子",
    "张炎",
    "西园冷罥秋千索，雨透花颦。\n雨过花皴。\n近觉江南无好春。\n杜郎不恨寻芳晚，梦里行云。\n陌上行尘。\n最是多愁老得人。"
  ],
  [
    "阮郎归",
    "张炎",
    "钿车骄马锦相连。\n香尘逐管弦。\n瞥然飞过水秋千。\n清明寒食天。\n花贴贴，柳悬悬。\n莺房几醉眠。\n醉中不信有啼鹃。\n江南二十年。"
  ],
  [
    "浣溪沙",
    "张炎",
    "艾蒳香消火未残。\n便能晴去不多寒。\n冶游天气却身闲。\n带雨移花浑懒看，应时插柳日须攀。\n最堪惆怅是东栏。"
  ],
  [
    "风入松",
    "张炎",
    "向人圆月转分明。\n箫鼓又逢迎。\n风吹不老蛾儿闹，绕玉梅、犹恋香心。\n报道依然放夜，何妨款曲行春。\n锦灯重见丽繁星。\n水影动梨云。\n今朝准拟花朝醉，奈今宵、别是光阴。\n帘底听人笑语，莫教迟了□青。"
  ],
  [
    "踏莎行",
    "张炎",
    "瑶草收香，琪花采汞。\n冰轮碾处芳尘动。\n竹炉汤暖火初红，玉纤调罢歌声送。\n麾去茶经，袭藏酒颂。\n一杯清味佳宾共。\n从来采药得长生，蓝桥休被琼浆弄。"
  ],
  [
    "鹧鸪天",
    "张炎",
    "楼上谁将玉笛吹。\n山前水阔暝云低。\n劳劳燕子人千里，落落梨花雨一枝。\n修禊近，卖饧时。\n故乡惟有梦相随。\n夜来折得江头柳，不是苏堤也皱眉。"
  ],
  [
    "浪淘沙",
    "张炎",
    "寒食不多时。\n燕燕才归。\n杏花零落水痕肥。\n浅碧分山初过雨，一霎晴晖。\n闲折小桃枝。\n蝶也相随。\n晚妆不合整蛾眉。\n蓦忽思量张敞画，又被愁知。"
  ],
  [
    "临江仙",
    "张炎",
    "一点白鸥何处去，半江潮落沙虚。\n淡黄柳上月痕初。\n暇观情悄悄，凝想步徐徐。\n每一相思千里梦，十年有此相疏。\n休休寄雁问何如。\n如何休寄雁，难写绝交书。"
  ],
  [
    "谒金门",
    "张炎",
    "晚晴薄。\n一片杏花零落。\n纵是东风浑未恶。\n二分春过却。\n可怪寒生池阁。\n下了重重帘幕。\n忽见旧巢还是错。\n燕归何处著。"
  ],
  [
    "清平乐",
    "张炎",
    "采芳人杳。\n顿觉游情少。\n客里看春多草草。\n总被诗愁分了。\n去年燕子天涯。\n今年燕子谁家。\n三月休听夜雨，如今不是催花。"
  ],
  [
    "渔家傲",
    "张炎",
    "门掩新阴孤馆静。\n杨花却解来相趁。\n几日方知因酒病。\n无憀甚。\n脱巾挂壁将书枕。\n见说落红堆满径。\n不知何处游人盛。\n自笑扁舟犹未定。\n清和近。\n寻诗已约兰陵令。"
  ],
  [
    "渔家傲",
    "张炎",
    "辛苦移家聊处静。\n扫除花径歌声趁。\n也学维摩闲示病。\n迂疏甚。\n松风两耳和衣枕。\n颇倦扶筇寻捷径。\n东墙蔼蔼红香盛。\n少待摇人波自定。\n蓬壶近。\n且呼白鹤招韩令。"
  ],
  [
    "南楼令・唐多令",
    "张炎",
    "曾记宴蓬壶。\n寻思认得无。\n醉归来、事已模糊。\n忽对画图如梦寐，又因甚、下清都。\n拍手笑相呼。\n应书缩地符。\n恐人间、天上同途。\n隔水一声何处笛，正月满、洞庭湖。"
  ],
  [
    "清平乐",
    "张炎",
    "丹丘瑶草。\n不许秋风扫。\n记得对花曾被恼。\n犹似前时春好。\n湘皋闲立双清。\n相看波冷无声。\n独说长生未老，不知老却梅兄。"
  ],
  [
    "浪淘沙",
    "张炎",
    "回首欲婆娑。\n淡扫修蛾。\n盈盈不语奈情何。\n应恨梅兄矾弟远，云隔山阿。\n弱水夜寒多。\n带月曾过。\n羽衣飞过染馀波。\n白鹤难招归未得，天阔星河。"
  ],
  [
    "西江月",
    "张炎",
    "缥缈波明洛浦，依稀玉立湘皋。\n独将兰蕙入离骚。\n不识山中瑶草。\n月照英翘楚楚，江空醉魄陶陶。\n犹疑颜色尚清高。\n一笑出门春老。"
  ],
  [
    "风入松",
    "张炎",
    "爱闲能有几人来。\n松下独徘徊。\n清虚冷淡神仙事，笑名场、多少尘埃。\n漱齿石边危坐，洗心易里舒怀。\n划然长啸白云堆。\n更待月明□。\n一瓢春水山中饮，喜无人、踏破苍苔。\n开了桃花半树，此游不是天台。"
  ],
  [
    "风入松",
    "张炎",
    "一瓢饮水曲肱眠。\n此乐不知年。\n今朝忽上龙峰顶，却原来、有此甘泉。\n洗却平生尘土，慵游万里山川。\n照人如鉴止如渊。\n古窦暗涓涓。\n当时桑苎今何在，想松风、吹断茶烟。\n著我白云堆里，安知不是神仙。"
  ],
  [
    "浪淘沙",
    "张炎",
    "玉立水云乡。\n尔我相忘。\n披离寒羽庇风霜。\n不趁白鸥游海上，静看鱼忙。\n应笑我凄凉。\n客路何长。\n犹将孤影侣斜阳。\n花底鹓行无认处，却对秋塘。"
  ],
  [
    "菩萨蛮",
    "陈义",
    "天生体态腰肢细。\n新词唱彻歌声利。\n出口便清奇。\n扬尘簌簌飞。\n主人恩义重。\n宴出红妆宠。\n便要赏新荷。\n时光也不多。"
  ],
  [
    "菩萨蛮",
    "陈义",
    "去年共饮菖蒲酒。\n今年却向僧房守。\n好事更多磨。\n教人没奈何。\n主人恩义重。\n知我心头痛。\n待要赏新荷。\n争知疾愈麽。"
  ],
  [
    "踏莎行",
    "张魁",
    "凤髻堆鸦，香酥莹腻。\n雨中花占街前地。\n弓鞋湿透立多时，无人为问深深意。\n眉上新愁，手中文字。\n如何不倩鳞鸿去。\n想伊只诉薄情人，官中不管闲公事。"
  ],
  [
    "踏莎行",
    "申二官人",
    "葱草身才、灯心脚手。\n闲时与蝶花间走。\n有时跌倒屋檐头，蜘蛛网里翻筋斗。\n水马驰来，藕丝缠就。\n鹅毛般上三杯酒。\n等闲试把秤儿秤，平盘分上何曾有。"
  ],
  [
    "失调名",
    "杨岛仙",
    "待得团圆时候，樽前问这时节。"
  ],
  [
    "失调名",
    "吴德远",
    "过平康巷陌绮罗丛。\n赢得佳人，妙舞艳歌，争劝金锺。"
  ],
  [
    "武陵春",
    "连静女",
    "人道有情须有梦，无梦岂无情。\n夜夜相思直到明。\n有梦怎生成。\n伊若忽然来梦里，邻笛又还惊。\n笛里声声不忍听。\n浑是断肠声。"
  ],
  [
    "生查子",
    "楚娘",
    "去年梅雪天，千里人归远。\n今岁雪梅天，千里人追怨。\n铁石作心肠，铁石刚犹软。\n江海比君恩，江海深犹浅。"
  ],
  [
    "南歌子",
    "谢福娘",
    "闲傍药栏西。\n正是春光三月时。\n深紫浅红光照眼，依稀。\n有似西施醉枕敧。\n摘放胆瓶儿。\n冷艳幽光映酒卮。\n曾记古人题品语，祆知。\n今夜花王得艳妻。"
  ],
  [
    "南歌子",
    "张时",
    "暖日未斜西。\n正是迷花殢酒时。\n红药雕阑呈冷艳，依稀。\n花重枝柔压半敧。\n相对耍猴儿。\n一捻幽芳劝酒卮。\n魏紫姚黄来觑着，方知。\n准拟今宵醉伴妻。"
  ],
  [
    "人月圆",
    "双渐",
    "碧纱低映秦娥面，咫尺暗香浓。\n瑶池春晚，长天共恨，烟锁芙蓉。\n夭桃再赏，流莺声巧，不待春工。\n樽前潜想，樱桃破处，得似香红。"
  ],
  [
    "鹧鸪天",
    "黄夫人",
    "先自春光似酒浓。\n时听莺语透帘栊。\n小桥杨柳飘香絮，山寺绯桃散落红。\n莺渐老，蝶西东。\n春归难觅恨无穷。\n侵阶草色迷朝雨，满地梨花逐晓风。"
  ],
  [
    "浣溪沙",
    "李氏2",
    "无力蔷薇带雨低。\n多情蝴蝶趁花飞。\n流水飘香乳燕啼。\n南浦魂销春不管，东阳衣减镜仙知。\n小楼今夜月依依。"
  ],
  [
    "失调名",
    "朱希真",
    "苦汝临期话别，与君挽手叮咛。\n归期誓约十馀朝，去後又经三四月，鱼沉雁杳，空倚著六曲阑干。\n凤只鸾孤，谩独宿半床衾枕。\n欲寄花牌传密意，奈无黄耳堪凭。\n待修锦字诉离情。"
  ],
  [
    "采桑子",
    "朱希真",
    "王孙去後无芳草，绿遍书阶。\n尘满妆台。\n粉面羞搽泪满腮。\n教我甚情怀。\n去时梅蕊全然少，等到花开花已成梅。\n梅子青青又待黄。\n兀自未归来。"
  ],
  [
    "一翦梅",
    "张幼谦",
    "同年同日又同窗。\n不似鸾凰。\n谁似鸾凰。\n石榴树下事匆忙。\n惊散鸳鸯。\n拆散鸳鸯。\n一年不到读书堂。\n教不思量。\n怎不思量。\n朝朝暮暮只烧香。\n有分成双。\n愿早成双。"
  ],
  [
    "长相思",
    "张幼谦",
    "天有神。\n地有神。\n海誓山盟字字真。\n如今墨尚新。\n过一春。\n又一春。\n不解金钱变作银。\n如何忘却人。"
  ],
  [
    "卜算子",
    "张幼谦",
    "去时不由人，归怎由人也。\n罗带同心结到成，底事教┾舍。\n心是十分真，情没些儿假。\n若道归迟打棹篦，甘受三千下。"
  ],
  [
    "卜算子",
    "罗惜惜",
    "幸得那人归，怎便教来也。\n一日相思十二辰，真是情难舍。\n本是好因缘，又怕因缘假。\n若是教随别个人，相见黄泉下。"
  ],
  [
    "阮郎归",
    "春娘",
    "胡虏中原乱似麻。\n此景依稀似永嘉。\n丁珠片玉落泥沙。\n何时返翠华。\n呈祥鸾凤失仙槎。\n因循离恨加。\n前生应是负偿他。\n思量无岸涯。"
  ],
  [
    "西江月",
    "张生2",
    "一望朱楼巧小，四边绣幕低垂。\n个人活脱似杨妃。\n倚遍阑干十二。\n最苦两双情眼，难禁四只愁眉。\n无言回首日沉西。\n不道一声安置。"
  ],
  [
    "小重山",
    "张生2",
    "杏火无烟烧断肠。\n织成春恨切，柳丝长。\n当时谁是种花郎。\n却不教，柳近杏花傍。\n柳道不须忙。\n春深须是有，絮飞扬。\n等闲扑着杏腮香。\n恁时节，选甚隔池塘。"
  ],
  [
    "西江月",
    "郑云娘",
    "一片冰轮皎洁，十分桂魄婆娑。\n不施方便是何如。\n莫是嫦娥妒我。\n虽则清光可爱，奈缘好事多磨。\n仗谁传与片云呵。\n遮取霎时则个。"
  ],
  [
    "减字木兰花",
    "吕岩",
    "暂游大庾。\n白鹤飞来谁共语。\n岭畔人家。\n曾见寒梅几度花。\n春来春去。\n人在落花流水处。\n花满前溪。\n藏尽神仙人不知。"
  ],
  [
    "渔家傲",
    "吕岩",
    "二月江南山水路。\n李花零落春无主。\n一个鱼儿无觅处。\n风和雨。\n玉龙生甲归天去。"
  ],
  [
    "望江南・忆江南",
    "吕岩",
    "瑶池上，瑞雾霭群仙。\n素练金童锵凤板，青衣玉女啸鸾笙。\n身在大罗天。\n沉醉处，缥缈玉京山。\n唱彻步虚清燕罢，不知今夕是何年。\n海水又桑田。"
  ],
  [
    "梧桐影",
    "吕岩",
    "落日斜，西风冷。\n幽人今夜来不来，教人立尽梧桐影。"
  ],
  [
    "浪淘沙",
    "吕岩",
    "我有屋三间。\n柱用八山。\n周回四壁海遮拦。\n万象森罗为斗，瓦盖青天。\n无漏得多年。\n结就因缘。\n修成功行满三千。\n降得火龙伏得虎，陆地通仙。"
  ],
  [
    "失调名",
    "吕岩",
    "别无巧妙，与你方儿一个。\n子後午前定息坐。\n夹脊双门过。\n恁时得气力，思量我。"
  ],
  [
    "步蟾宫",
    "吕岩",
    "坎离乾兑分子午。\n但认取、自家宗祖。\n炼甲庚、更降龙虎。\n地雷震动山头雨。\n要浇灌、黄芽出土。\n有人若问是谁传，但说道、先生姓吕。"
  ],
  [
    "西江月",
    "吕岩",
    "落日数声啼鸟，香风满路吹花。\n道人邀我煮新茶。\n荡涤胸中潇洒。\n世事不堪回首，梦魂犹绕天涯。\n凤停桥畔即吾家，管甚月明今夜。"
  ],
  [
    "失调名",
    "海哥",
    "海哥风措。\n被渔人、下网打住。\n将在帝城中，每日教言语。\n甚时节、放我归去。\n龙王传语。\n这里思量你。\n千回万度。\n螃蟹最恓惶，鲇鱼尤忧虑。"
  ],
  [
    "蝶恋花",
    "宋媛",
    "云破蟾光穿晓户。\n枕凄凉，多少伤心处。\n惟有相思情最苦。\n檀郎咫尺千山阻。\n莫学飞花兼落絮。\n摇荡春风，迤逦抛人去。\n结尽寸肠千万缕。\n如今认得先辜负。"
  ],
  [
    "阮郎归",
    "宋媛",
    "东风成阵送春归。\n庭花高下飞。\n柔条缭绕入帘帏。\n斑斑装舞衣。\n云鬓乱，坐偷啼。\n郎来何负期。\n人生恰似这芳菲。\n芳菲能几时。"
  ],
  [
    "清平乐令・清平乐",
    "吴城小龙女",
    "帘卷曲栏独倚。\n江展暮天无际。\n泪眼不曾晴，家在吴头楚尾。\n数点雪花乱委。\n扑漉沙鸥惊起。\n诗句欲成时，没入苍烟丛里。"
  ],
  [
    "望江南・忆江南",
    "蔡真人",
    "阑干曲，红扬绣帘旌。\n花嫩不禁纤手捻，被风吹去意还惊。\n眉黛蹙山青。\n铿铁板，闲引步虚声。\n尘世无人知此曲，却骑黄鹤上瑶京。\n风冷月华清。"
  ],
  [
    "惜奴娇",
    "巫山神女",
    "绕绕云梯，上彻青霄霞外。\n与诸仙同饮，镇长春醉。\n虎啸猿吟，碧桃香异风飘细。\n希奇。\n想人间难识，这般滋味。\n娥奏乐箫韶，有仙音异品，自然清脆。\n遏住行云不敢飞。\n空凝滞。\n好是波澜澄湛，一溪香水。"
  ],
  [
    "惜奴娇",
    "巫山神女",
    "方结实累累。\n翠枝交映，蟠桃颗颗，仙味真香美。\n遂命双成，持灵刀割来，耳服一粒，令我延年万岁。\n堪笑东方，便启私心盗饵。\n使宫中仙伴，递互相尤殢。\n无奈双成，向王母高陈之。\n遂指方，偷了蟠桃是你。"
  ],
  [
    "浪淘沙",
    "玉英",
    "塞上早春时。\n暖律犹微。\n柳舒金线拂回堤。\n料得江乡应更好，开尽梅溪。\n昼漏渐迟迟。\n愁损仙机。\n几回无语敛双眉。\n凭遍阑干十二曲，日下楼西。"
  ],
  [
    "望江南・忆江南",
    "清源真君",
    "才举意，玄象照离宫。\n坎女离男金水火，几多铁骑漫英雄。\n最苦是云中。\n辽阳鹤，惊起老苍龙。\n四海九州沾惠泽，狼烟影里弄清风。\n堪作主人公。"
  ],
  [
    "木兰花・玉楼春",
    "李季萼",
    "东风忽起黄昏雨。\n红紫飘残香满路。\n凭阑空有惜春心，浓绿满枝无处诉。\n春光背我堂堂去。\n纵有黄金难买住。\n欲将春去问残花，花亦不言春已暮。"
  ],
  [
    "天仙子",
    "随车娘子",
    "别酒未斟心先醉。\n忽听阳关辞故里。\n扬鞭勒马到皇都，三题尽，当际会。\n稳跳龙门三级水。\n天意令吾先送喜。\n不审君侯知得未。\n蔡邕博识爨桐声，君背负，只此是。\n酒满金杯来劝你。"
  ],
  [
    "杨柳枝",
    "玉真",
    "已谢芳华更不留。\n几经秋。\n故宫台榭只荒邱。\n忍回头。\n塞外风霜家万里，望中愁。\n楚魂湘血恨悠悠。\n此生休。"
  ],
  [
    "忆少年",
    "乩仙",
    "凄凉天气，凄凉院落，凄凉时候。\n孤鸿叫斜月，伴寒灯残漏。\n落尽梧桐秋影瘦。\n菱鉴古、画眉难就。\n重阳又近也，对黄花依旧。"
  ],
  [
    "鹊桥仙",
    "乩仙",
    "鸾舆初驾，牛车齐发，隐隐鹊桥咿轧。\n尤云雨正欢浓，但只怕、来朝初八。\n霞垂彩幔，月明银烛，馥郁香喷金鸭。\n年年此际一相逢，未审是、甚时结煞。"
  ],
  [
    "千金意",
    "琴精",
    "音音音。\n音音你负心。\n你真负心。\n孤负我到如今。\n记的年时，低低唱、浅浅斟。\n一曲值千金。\n如今寂寞古墙阴。\n秋风荒草白云深。\n断桥流水何处寻。\n凄凄切切，冷冷清清，教奴怎禁。"
  ],
  [
    "浣溪沙",
    "珍娘",
    "溪雾溪烟溪景新。\n溶溶春水浸春云。\n碧琉璃底静无尘。\n风扬游丝随蝶翅，雨飘飞絮湿鸳唇。\n桃花片片送残春。"
  ],
  [
    "青玉案",
    "刘清之",
    "江南十月春风早。\n见枝上、梅英小。\n爱日初升清雾晓。\n绣筵中启，星图高挂，膝下斑衣绕。\n今年献寿多欢笑。\n弄玉新将二雏好。\n此曲尊前何所祷。\n十分康乐，十分强健，一树庄椿老。"
  ],
  [
    "玉交枝・忆秦娥",
    "刘焘",
    "念谁伴、茜裙翠袖。"
  ],
  [
    "失调名",
    "田为",
    "映竹园啼乌。"
  ],
  [
    "醉落魄・一斛珠",
    "无名氏",
    "红牙板歇。\n韶声断、六么初彻。\n小槽酒滴真珠竭。\n紫玉瓯圆，浅浪泛春雪。\n香芽嫩蕊清心骨。\n醉中襟量与天阔。\n夜阑似觉归仙阙。\n走马章台，踏碎满街月。"
  ],
  [
    "西江月",
    "无名氏",
    "三级掀腾波浪，一堂庆会风云。\n快乘霹雳化龙门。\n头角人中有分。\n谁状个中佳致，须还笔扫千军。\n是他画手亦通神。\n同向来春夺迅。"
  ],
  [
    "西江月",
    "无名氏",
    "身禀五行正气，此心如鉴光明。\n不从龟鹤问年龄。\n万物有衰有盛。\n多谢道人著眼，我於身世常轻。\n任从性巧与心灵，此事从来分定。"
  ],
  [
    "谒金门",
    "无名氏",
    "真个美。\n水墨观音难比。\n闻道观音谁不害。\n见来须顶礼。\n徐步金莲满地。\n那更兰心聪慧。\n一曲清歌离皓齿。\n梁尘飞不已。"
  ],
  [
    "渔家傲",
    "无名氏",
    "至道不遥只在迩。\n毫厘差失如千里。\n道是难来元却易。\n如相契。\n一超直入如来地。\n水火交时为既济。\n三尸六贼都回避。\n只此长生仍久视。\n身口意。\n化成一点冲和气。"
  ],
  [
    "渔家傲",
    "无名氏",
    "神是性兮气是命。\n神不外驰气自定。\n幸有崔公入药镜。\n如究竟。\n全真固蒂归根静。\n主客内明方外应。\n灵台粲发天光莹。\n两个壶中一片景。\n急修省。\n莫待临渴去掘井。"
  ],
  [
    "渔家傲",
    "无名氏",
    "精养灵根神守气。\n天然子母何曾离。\n昼夜六时长在意。\n三田内。\n温温天地中和水。\n十二楼前白雪腻。\n九宫台畔黄芽遂。\n日月山头朝上帝。\n神光起。\n腾身直出烟霄外。"
  ],
  [
    "渔家傲",
    "无名氏",
    "我有光珠无买价。\n光明常照芝田下。\n更没之乎并者也。\n知音寡。\n世间谁是能行者。\n一万精光浑守舍。\n四百四病都齐罢。\n透出火龙归造化。\n回仙驾。\n更无一点尘随马。"
  ],
  [
    "失调名",
    "吕岩",
    "鼎里坎离，壶中天地，满怀风月，一吸虚空。\n尘寰里，何人识我，开口问鸿。\n云中。\n三弄笛，岳阳楼外，天远霞红。\n笑骑黄鹤，暂过海陵东。\n拂袖呵呵归去，銮和玉，风响乔松。\n君若要，知吾踪迹，试与问仙翁。"
  ],
  [
    "西江月",
    "吕岩",
    "葆炼中分相火，行持外借方鞋。\n清虚爽彻御□□。\n□□□□□□。\n□□□□□□，□□灵宝为胎。\n十分无极至真来。\n恍惚芝骈羽盖。"
  ],
  [
    "西江月",
    "吕岩",
    "一日清欢何往，十年旧事重拈。\n细风斜日到江南。\n春满平湖潋滟。\n黄简手题龙篆，绿舆前控鸾骖。\n玉清真署仙衔。\n列职灵台书监。"
  ],
  [
    "霜天晓角",
    "吕岩",
    "乾坤未裂。\n有物如何别。\n解把鸿擘破，说不知、知不说。\n妙诀。\n真难彻。\n知音世所绝。\n要识阴阳颠倒，月中日、日中月。"
  ],
  [
    "临江仙",
    "李之仪",
    "清润奇峰名韫玉，温其质并琼瑶。\n中分瀑布写云涛。\n双峦呈翠色，气象两相高。\n珍重幽人诚好事，绿窗聊助风骚。\n寄言俗客莫相嘲。\n物轻人意重，千里赠鹅毛。"
  ],
  [
    "点绛唇",
    "李之仪",
    "匀妆了。\n背人微笑。\n风入玲珑罩。"
  ],
  [
    "失调名",
    "黄庭坚",
    "屋角数声鸦噪柳。"
  ],
  [
    "失调名",
    "黄庭坚",
    "旧家杨柳依依绿，长锁春来庭院。"
  ],
  [
    "菩萨蛮",
    "黄庭坚",
    "轻风袅断沈烟炷。\n霏微尽日寒塘雨。\n残绣没心情。\n鸟啼花外声。\n离愁难自制。\n年少乖盟誓。\n寂寞掩朱门。\n罗衣空泪痕。"
  ],
  [
    "渔家傲",
    "黄庭坚",
    "荡漾生涯身已老。\n短蓑箬笠扁舟小。\n深入水云人不到。\n吟复笑。\n一轮明月长相照。\n谁谓阿师来问道。\n一桡直与传心要。\n船子踏翻才是了。\n波渺渺。\n长鲸万古无人钓。"
  ],
  [
    "南乡子",
    "黄叔达",
    "落帽晚风回。\n又报黄花一番开。\n扶杖老人心未老，堪。\n漫有才情付与谁。\n芳意正徘徊。\n传与西风且慢吹。\n明日馀尊还共倒，重来。\n未必秋香一夜衰。"
  ],
  [
    "惜花容",
    "盼盼",
    "少年看花双鬓绿。\n走马章台管弦逐。\n而今老更惜花深，终日看花看不足。\n坐中美女颜如玉。\n为我一歌金缕曲。\n归时压得帽檐，头上春风红蔌蔌。"
  ],
  [
    "河满子",
    "晁端礼",
    "满浦亭前杨柳，一年两度攀条。\n瞬息光阴都几许，离情常是迢迢。\n须信沈腰易瘦，争教潘鬓相饶。\n不忍重寻香径，还来独立溪桥。\n唯有无情东去水，来时曾傍兰桡。\n今夜欲求好梦，望中莫遣魂销。"
  ],
  [
    "醉桃源・阮郎归",
    "晁端礼",
    "又是青春将暮。\n望极桃溪归路。\n洞户悄无人，空锁一庭红雨。\n凝伫。\n凝伫。\n人面不知何处。"
  ],
  [
    "感皇恩",
    "晁端礼",
    "蜀锦满林花，三年重到。\n应被花枝笑人老。\n半开微谢，占得几多时好。\n便须拼痛饮、花前倒。\n醉中但记，红围绿绕。\n人面花光斗相照。\n缭墙重院，爱惜遮藏须早。\n免如攀折柳，临官道。"
  ],
  [
    "御街行",
    "晁端礼",
    "柳条弄色梅飘粉。\n还是元宵近。\n小楼深巷月胧明，记得恁时风景。\n庭花影转，珠帘人静，依旧厌厌闷。\n如今对酒翻成恨。\n春瘦罗衣褪。\n王孙何处草萋萋，辜负小欢幽兴。\n谁知此际，有人灯下，偷把归期问。"
  ],
  [
    "踏莎行",
    "晁端礼",
    "萱草栏干，榴花庭院。\n悄无人语重帘卷。\n屏山掩梦不多时，斜风雨细江南岸。\n昼漏初传，林莺百啭。\n日长暗记残香篆。\n洞房消息有谁知，几回欲问梁间燕。"
  ],
  [
    "踏莎行",
    "晁端礼",
    "柳暗重门，花深小院。\n盆池昨夜新荷卷。\n银床斜倚小屏风，吴波澄淡春山远。\n纨扇风轻，薰炉烟断。\n日高睡起眉山浅。\n尘侵鸾镜懒匀妆，谁人与整钗头燕。"
  ],
  [
    "踏莎行",
    "晁端礼",
    "衰柳残荷，长山远水。\n扁舟荡漾烟波里。\n离杯莫厌百分斟，船头转便三千里。\n红日初斜，西风渐起。\n琵琶休洒青衫泪。\n区区游宦亦何为，林泉早作归来计。"
  ],
  [
    "蝶恋花",
    "晁端礼",
    "潋滟长波迎首。\n雨淡烟轻，过了清明候。\n岸草汀花浑似旧。\n行人只是添清瘦。\n沈水香消罗袂透。\n双橹声中，午梦初惊後。\n枕上懵腾犹病酒。\n卷帘数尽长堤柳。"
  ],
  [
    "蝶恋花",
    "晁端礼",
    "骨秀肌香冰雪莹。\n潇洒风标，赋得温柔性。\n髻遗钿慵不整。\n花时长是厌厌病。\n枕上晓来残酒醒。\n一带屏山，千里江南景。\n指点烟村横小艇。\n何时携手重寻胜。"
  ],
  [
    "定风波",
    "晁端礼",
    "花倚东风柳弄春。\n分明浅笑与轻。\n更忆当时声细细，偎人。\n秦筝轻衬砑罗裙。\n别後此欢谁更共。\n春梦。\n只凭胡蝶伴飞魂。\n独倚高楼还日暮。\n情绪。\n浮烟漠漠雨昏昏。"
  ],
  [
    "江城子",
    "晁端礼",
    "幽香闲艳露华浓。\n晚妆慵。\n略匀红。\n春困厌厌，常爱鬓云。\n早是自来莲步小，新样子，为谁弓。\n画堂西下小栏东。\n醉醒中。\n苦匆匆。\n卷上珠帘，依旧半床空。\n香满炉人未寝，花弄月，竹摇风。"
  ],
  [
    "江城子",
    "晁端礼",
    "石榴双叶忆同寻。\n卜郎心。\n向谁深。\n长恁娇痴，尤怎生禁。\n内样双眉新画得，还印了，在罗襟。\n相思幽怨付鸣琴。\n望来音。\n久沈沈。\n若论当初，谁信有如今。\n瘦尽标容羞见也，明镜子，任尘侵。"
  ],
  [
    "临江仙",
    "晁端礼",
    "今夜征帆何处落，烟村几点人家。\n莫惊双泪向风斜。\n渔人西塞曲，商女後庭花。\n从此五湖归去好，一杯酒送生涯。\n多情犹解惜年华。\n春闺重见处，霜鬓不须嗟。"
  ],
  [
    "西江月",
    "晁端礼",
    "去路湘桃破萼，归时乳燕巢梁。\n不成一事又还乡。\n也是经春游荡。\n香炉重燃，罗衾再拂鸳鸯。\n今宵应解话愁肠。\n指点尘生绣帐。"
  ],
  [
    "西江月",
    "晁端礼",
    "洛浦神仙流品，姑山冰雪肌肤。\n谁家池馆雨晴初。\n肠断风标白鹭。\n国艳枉教无语，玉颜不待施朱。\n采菱人散夜蟾孤。\n冷落西溪风露。"
  ],
  [
    "诉衷情",
    "晁端礼",
    "红窗小艇雨馀天。\n李郭未神仙。\n片时篷底幽梦，即是五湖船。\n追往事，惜流年。\n恨风烟。\n向人依旧，两行垂杨，一片新蝉。"
  ],
  [
    "诉衷情",
    "晁端礼",
    "吴宫绝艳楚宫腰。\n怯挂紫檀槽。\n纤纤玉笋轻拈，莺语弄春娇。\n松钿带，金翘。\n暗香飘。\n红牙拍碎，绛蜡烧残，月淡天高。"
  ],
  [
    "诉衷情",
    "晁端礼",
    "金盆水冷又重煨。\n不肯傍妆台。\n从教髻鬟慢，斜卷云钗。\n莲步稳，黛眉开。\n後园回。\n手柳带，鬓插梅梢，探得春来。"
  ],
  [
    "清平乐",
    "晁端礼",
    "朦胧月午。\n点滴梨花雨。\n青翼欺人多谩语。\n消息知他真否。\n兽炉鸳被重熏。\n故将灯火挑昏。\n最恨西风摇幕，误人几度迎门。"
  ],
  [
    "清平乐",
    "晁端礼",
    "深沈玉宇。\n枕簟清无暑。\n睡起花阴初转午。\n一霎飞云过雨。\n雨馀隐隐残雷。\n夕阳却照庭槐。\n莫把绣帘垂下，妨它双燕归来。"
  ],
  [
    "清平乐",
    "晁端礼",
    "琐窗朱户。\n曾是娇眠处。\n只有馀香留得住。\n满地花钿翠羽。\n三年宋玉东邻。\n断肠月夕烟春。\n看取画屏深处，题诗欲付何人。"
  ],
  [
    "清平乐",
    "晁端礼",
    "清樽泛菊。\n共剪西窗烛。\n一抹朱弦新按曲。\n更遣歌喉细逐。\n明朝匹马西风。\n黄云衰草重重。\n试问剑歌悲壮，何如玉指轻拢。"
  ],
  [
    "浣溪沙",
    "晁端礼",
    "误入仙家小洞来。\n碧桃花落乱浮杯。\n满身罗绮香煤。\n醉倒任眠深迳里，醒时须插满头归。\n更收馀蕊酿新醅。"
  ],
  [
    "浣溪沙",
    "晁端礼",
    "紫蔓凝阴绿四垂。\n暗香撩乱扑罗衣。\n醉眠惟有落花知。\n玉笋纤纤初嗅罢，乌云娜娜乱簪时。\n此般风韵雅相宜。"
  ],
  [
    "浣溪沙",
    "晁端礼",
    "阆苑瑶台指旧居。\n当年一念别仙都。\n庆门曾梦得明珠。\n赋畀已教尘累浅，修持更与俗缘疏。\n慧心从此悟真如。"
  ],
  [
    "浣溪沙",
    "晁端礼",
    "似火山榴映翠娥。\n依依香汗轻罗。\n恼人无奈是横波。\n金凿落倾欢事少，玉搔头袅闷时多。\n不留人住意如何。"
  ],
  [
    "浣溪沙",
    "晁端礼",
    "一见郎来双眼明。\n春风楼上玉箫声。\n谁信同心双结子、苦难成。\n瑶空传张好好，钿筝谁继薛琼琼。\n若是今生无此分、有来生。"
  ],
  [
    "浣溪沙",
    "晁端礼",
    "清润风光雨後天。\n蔷薇花谢绿窗前。\n碧琉璃瓦欲生烟。\n十里闲情凭蝶梦，一春幽怨付鲲弦。\n小楼今夜月重圆。"
  ],
  [
    "浣溪沙",
    "晁端礼",
    "昼漏迟迟出建章。\n惊回残梦日犹长。\n风微歌吹度昭阳。\n沈水烧残金鸭冷，胭脂匀罢紫绵香。\n一枝花影上东廊。"
  ],
  [
    "浣溪沙",
    "晁端礼",
    "湘簟纱厨午睡醒。\n起来庭院雨初晴。\n夕阳偏向柳梢明。\n懒炷薰炉沈水冷，罢摇纨扇晚凉生。\n莫将闲事恼卿卿。"
  ],
  [
    "菩萨蛮",
    "晁端礼",
    "薄衾小枕重门闭。\n孤灯照著人无寐。\n风雨夜来多。\n春寒可奈何。\n深闺香暖处。\n还解怜人否。\n只道不来归。\n那知心似飞。"
  ],
  [
    "菩萨蛮",
    "晁端礼",
    "午阴未转晴窗暖。\n无风著地杨花满。\n睡起日犹长。\n卷帘红杏香。\n春心无处定。\n又作花时病。\n芳草伴离愁。\n绵绵早晚休。"
  ],
  [
    "菩萨蛮",
    "晁端礼",
    "百花未报芳菲信。\n一枝探得春风近。\n只有雪争光。\n更无花似香。\n孤标天赋与。\n冷艳谁能顾。\n庭院好深藏。\n莫教开路傍。"
  ],
  [
    "菩萨蛮",
    "晁端礼",
    "卷帘风入双双燕。\n燕双双入风帘卷。\n明月晓啼莺。\n莺啼晓月明。\n断肠空望远。\n远望空肠断。\n楼上几多愁。\n愁多几上楼。"
  ],
  [
    "菩萨蛮",
    "晁端礼",
    "远山眉映横波脸。\n脸波横映眉山远。\n云鬓插花新。\n新花插鬓云。\n断魂离思远。\n远思离魂断。\n门掩未黄昏。\n昏黄未掩门。"
  ],
  [
    "一落索",
    "晁端礼",
    "正向溪堂欢笑。\n忽惊传新诏。\n马啼准拟乐郊行，又却近、长安道。\n鹳鹊楼边初到。\n未花残莺老。\n崔徽歌舞有馀风，应忘了、东平好。"
  ],
  [
    "虞美人",
    "晁端礼",
    "木兰舟稳桃花浪。\n重到清溪上。\n刘郎惆怅武陵迷。\n无限落英飞絮、水东西。\n玉觞潋滟谁相送。\n一觉扬州梦。\n不知何物最多情。\n惟有南山不改、旧时青。"
  ],
  [
    "虞美人",
    "晁端礼",
    "短亭过尽长亭到。\n未忍过征棹。\n天涯自是别离身。\n更折一枝杨柳、赠行人。\n淮阴堤上残阳里，暮草连空翠。\n一樽别酒苦匆匆。\n还似陇头流水、各西东。"
  ],
  [
    "一斛珠",
    "晁端礼",
    "伤春怀抱。\n清明过後莺声老。\n劝君莫向愁人道。\n又被香轮，碾破青青草。\n夜来风雨连清晓。\n秋千院落无人到。\n梦回酒醒愁多少。\n犹赖春寒，未放花开了。"
  ],
  [
    "少年游",
    "晁端礼",
    "建溪灵草已先尝。\n欢意尚难忘。\n未放笙歌，暂留簪。\n犹有紫芝汤。\n醉中纤手殷勤捧，欲去断人肠。\n绛蜡迎归，绣鞍扶下，笑语尽闻香。"
  ],
  [
    "鹊桥仙",
    "晁端礼",
    "多情应解，留连春意，满地萦花惹絮。\n王孙何在不归来，又遍满、闲门要路。\n咸阳原上，姑苏台下，肠断绿波南浦。\n迢迢归思碧连云，解送我、春山尽处。"
  ],
  [
    "点绛唇",
    "晁端礼",
    "洞户深沈，起来闲绕回郎转。\n凤箫声远。\n小院杨花满。\n旧曲重寻，移遍秦筝雁。\n芳心乱。\n栏干凭暖。\n目向天涯断。"
  ],
  [
    "鹧鸪天",
    "晁端礼",
    "并蒂芙蓉本自双。\n晓来波上斗新妆。\n朱匀檀口都无语，酒入圆腮各是香。\n辞汉曲，别高唐。\n芳心应解妒鸳鸯。\n不封虢国并秦国，应嫁刘郎与阮郎。"
  ],
  [
    "鹧鸪天",
    "晁端礼",
    "红紫飘零绿满城。\n春风於此独留情。\n谁将十幅吴绫被，扑向熏笼一夜明。\n风不定，雨初晴。\n晓来苔上拾残英。\n连教贮向鸳鸯枕，犹有馀香入梦清。"
  ],
  [
    "武陵春",
    "晁端礼",
    "湖上风光寒食近，准拟醉花枝。\n不忍东风烂熳时。\n红泪湿胭脂。\n情知今後游从少，鸾镜懒重窥。\n金凤衔花旧绣衣。\n憔悴舞腰肢。"
  ],
  [
    "苏幕遮",
    "晁端礼",
    "碧桃花，春婉娩。\n未断尘缘，暂别瑶池宴。\n谪限迢迢应未满。\n乘月骖鸾，曾有深深愿。\n帝城赊，凤楼远。\n长寿杯深，此际谁人劝。\n闷倚屏山凝泪眼。\n百和烟中，细想千娇面。"
  ],
  [
    "朝中措",
    "晁端礼",
    "短亭杨柳接长亭。\n攀折赠君行。\n莫怪尊前无语，大多分外多情。\n何须苦计，时间利禄，身後功名。\n且尽十分芳酒，共倾一梦浮生。"
  ],
  [
    "丑奴儿・采桑子",
    "晁端礼",
    "小庭数朵寒梅放，雪缀霜棱。\n装点香英。\n玉软琼娇两未胜。\n佳人皓腕争攀取，插向壶冰。\n素色相乘。\n不羡高花万万层。"
  ],
  [
    "丑奴儿・采桑子",
    "晁端礼",
    "来朝匹马萧萧去，且醉芳卮。\n明夜天涯。\n浅酌低吟欲殢谁。\n归来应过重阳也，菊有残枝。\n纤手重携。\n未必秋香一夜衰。"
  ],
  [
    "惜双双・惜分飞",
    "晁端礼",
    "天上星杓春又到。\n应律管、微阳已报。\n暖信惊梅早。\n昨夜南枝，先得芳菲耗。\n迟日曈胧光破晓。\n馥绣幄、麝炉烟袅。\n为寿金壶倒。\n四坐簪缨，共比松筠老。"
  ],
  [
    "脱银袍",
    "晁端礼",
    "纤条绿沁。\n春色为伊难禁。\n传芳意、东君信任。\n燕愁莺懒，怕轻寒犹禁。\n护占得、幽香转甚。\n粉面初匀，冰肌未饮。\n何须爱、妖桃胜锦。\n夜阑人静，任月华来浸。\n待抱著、花枝醉寝。"
  ],
  [
    "行香子",
    "晁端礼",
    "别恨绵绵。\n屈指三年。\n再相逢、情分依然。\n君初霜鬓，我已华颠。\n况其间有，多少恨，不堪言。\n小庭幽槛，菊蕊阑斑。\n近清宵、月已婵娟。\n莫思身外，且斗樽前。\n愿花长好，人长健，月长圆。"
  ],
  [
    "小重山",
    "晁端礼",
    "朱户深深小洞房。\n曲屏龟甲样，画潇湘。\n纱轻蓝嫩镂牙床。\n人如玉，一见已心凉。\n午枕梦悠扬。\n流莺声唤觉，日犹长。\n几回烟断玉炉香。\n庭花影，不肯上东廊。"
  ],
  [
    "玉叶重黄",
    "晁端礼",
    "玉纤初拈梅花蕊。\n早忆著、上元天气。\n重寻旧曲声韵，收拾放灯欢计。\n况人生、百岁能几。\n任东风、笑我双鬓里。\n重来花下醉也，不减旧时风味。"
  ],
  [
    "金蕉叶",
    "晁端礼",
    "楼头已报咚咚鼓。\n华堂渐、停杯投箸。\n更闻急管频催，凤口香销炷。\n花映玉山倾处。\n主人无计留宾住。\n溪泉泛、越瓯春乳。\n醉魂一啜都醒，绛蜡迎归去。\n更看後房歌舞。"
  ],
  [
    "南歌子",
    "晁端礼",
    "月到中秋夜，还胜别夜圆。\n高河瑟瑟转金盘。\n三十六宫深处、卷帘看。\n香雾云鬟湿，清辉玉臂寒。\n寻常岂是不婵娟。\n吟赏莫辞终夕、动经年。"
  ],
  [
    "鹧鸪天",
    "晁端礼",
    "霜压天街不动尘。\n千官环佩贺成禋。\n三竿阊阖楼边日，五色蓬莱顶上云。\n随步辇，卷香裀。\n六宫红粉倍添春。\n乐章近与中声合，一片仙韶特地新。"
  ],
  [
    "鹧鸪天",
    "晁端礼",
    "数骑飞尘入凤城。\n朔方诸部奏河清。\n圜扉木索频年静，大晟箫韶九奏成。\n流协气，溢欢声。\n更将何事卜升平。\n天颜不禁都人看，许近黄金辇路行。"
  ],
  [
    "鹧鸪天",
    "晁端礼",
    "阆苑瑶台路暗通。\n皇州佳气正葱葱。\n半天楼殿朦胧月，午夜笙歌淡荡风。\n车流水，马游龙。\n万家行乐醉醒中。\n何须更待元宵到，夜夜莲灯十里红。"
  ],
  [
    "鹧鸪天",
    "晁端礼",
    "洛水西来泛绿波。\n北瞻丹阙正嵯峨。\n先皇秘聿无人解，圣子神孙果众多。\n民物阜，岁时和。\n帝居不用壮山河。\n卜年卜世过周室，亿万斯年入咏歌。"
  ],
  [
    "鹧鸪天",
    "晁端礼",
    "壁水溶溶漾碧漪。\n桥门清晓驻鸾旗。\n三千儒服鸳兼鹭，十万犀兵虎与貔。\n春服就，舞雩归。\n四方争颂育莪诗。\n熙丰教养今成效，已见夔龙集凤池。"
  ],
  [
    "鹧鸪天",
    "晁端礼",
    "八彩眉开喜色新。\n边陲来奏捷书频。\n百蛮洞穴皆王土，万里戎羌尽汉臣。\n丹转毂，锦拖绅。\n充庭列贡集珠珍。\n宫花御柳年年好，万岁声中过一春。"
  ],
  [
    "鹧鸪天",
    "晁端礼",
    "圣泽昭天下漏泉。\n君王慈孝自天然。\n四民有养跻仁寿，九族咸亲迈古先。\n歌舜日，咏尧年。\n竞翻玉管播朱弦。\n须知大观崇宁事，不愧生民下武篇。"
  ],
  [
    "鹧鸪天",
    "晁端礼",
    "日日仙韶度曲新。\n万机多暇宴游频。\n歌馀兰麝生纨扇，舞罢珠玑落绣絪。\n金屋暖，璧台春。\n意中情态掌中身。\n近来谁解辞同辇，似说昭阳第一人。"
  ],
  [
    "鹧鸪天",
    "晁端礼",
    "万国梯航贺太平。\n天人协赞甚分明。\n两阶羽舞三苗格，九鼎神金一铸成。\n仙鹤唳，玉芝生。\n包茅三脊已充庭。\n翠华脉脉东封事，日观云深万仞青。"
  ],
  [
    "鹧鸪天",
    "晁端礼",
    "金碧觚棱斗极边。\n集英深殿听胪传。\n齐开雉扇双分影，不动金炉一喷烟。\n红锦地，碧罗天。\n升平楼上语喧喧。\n依稀曾听钧天奏，耳冷人间四十年。"
  ],
  [
    "河满子",
    "晁端礼",
    "草草时间欢笑，厌厌别後情怀。\n留下一场烦恼去，今回不比前回。\n幸自一成休也，阿谁教你重来。\n眠梦何曾安稳，身心没处安排。\n今世因缘如未断，终期他日重谐。\n但愿人心长在，到头天眼须开。"
  ],
  [
    "踏莎行",
    "晁端礼",
    "骂女嗔男，呼奴喝爪。\n新来司户多心躁。\n家中幸自好熙熙，眉儿皱著乾烦恼。\n饱喜饥嗔，多愁早老。\n古人言语分明道。\n剩须将息少孜煎，人生万事何时了。"
  ],
  [
    "临江仙",
    "晁端礼",
    "火冷灯□山驿静，无人与暖香衾。\n阿谁教你惜人深。\n一成迷後，不忘有如今。\n枕畔耳边都悄悄，忆伊模样声音。\n些儿年纪正难禁。\n盟言虽在，只恐我痴心。"
  ],
  [
    "清平乐",
    "晁端礼",
    "娇羞未惯。\n长是低花面。\n笑里爱将红袖掩。\n遮却双双笑靥。\n早来帘下逢伊。\n怪生频整衫儿。\n元是那回欢会，齿痕犹在凝脂。"
  ],
  [
    "一落索",
    "晁端礼",
    "道著明朝分袂。\n早眉头攒翠。\n不言不语只偎人，满眼里、汪汪地。\n向道不须如此。\n转吞声饮气。\n一团儿肌骨不禁春，甚有得、许多泪。"
  ],
  [
    "一斛珠",
    "晁端礼",
    "相思最苦。\n别来有甚好情绪。\n夜间无限凄惶处。\n睡不著时，没个人言语。\n所恨不能飞上路。\n书书直怪迟归去。\n外边闲事无心觑。\n直自我咱，怕你恶肠肚。"
  ],
  [
    "少年游",
    "晁端礼",
    "眼来眼去又无言。\n教我怎生团。\n又不分明，许人一句，纵未也心安。\n是即自古常言道，色须是艰难。\n愿早得来，虽然容易，管不等闲看。"
  ],
  [
    "鹊桥仙",
    "晁端礼",
    "从来因被，薄情相误，误得人来已怕。\n那回时、有愿不昏沈，甚近日、依前又也。\n你莫撋就，偎随人便，却骑墙两下。\n自家懑、都望有前程，背地里、莫教人咒骂。"
  ],
  [
    "点绛唇",
    "晁端礼",
    "我也从来，唤作真个收拾定。\n据伊情性。\n怎到如今恁。\n就百般，终是心肠狠。\n应难更。\n是我薄命。\n不怨奴薄。"
  ],
  [
    "卜算子",
    "晁端礼",
    "恩义重如山，情意深如海。\n假使黄金北斗高，这一分、何由买。\n领家看取彩。\n莫要胡厮赖。\n堂印旁边更碧油，但管取、无人赛。"
  ],
  [
    "步蟾宫",
    "晁端礼",
    "昨宵争个甚闲事。\n又不道、被谁调戏。\n任孜孜、求告不回头，诮满眼、汪汪地泪。\n奴哥一向不赌是。\n算谁敢、共他争气。\n且偎随、须有喜欢时，待款款、说些道理。"
  ],
  [
    "千秋岁",
    "晁端礼",
    "飞云骤雨。\n草草成暌阻。\n寸肠结尽千千缕。\n别离谁是没，惟我於中苦。\n最苦是，看奴未足抛奴去。\n一句临歧语。\n忍泪奴听取。\n身可舍，情难负。\n纵非瓶断绠，也是钗分股。\n再见了，知他似得如今否。"
  ],
  [
    "人娇",
    "晁端礼",
    "旋剔银灯，高褰斗帐。\n孜孜地、看伊模样。\n端相一饷，揉搓一饷。\n不会得、知他甚家娘养。\n不见些儿，行思坐想。\n分飞後、怎生□向。\n天天若许，长长偎傍。\n顶带著、一生也即不枉。"
  ],
  [
    "遍地花",
    "晁端礼",
    "密约幽欢试思忖。\n教人又、怎生安稳。\n算都来、些子精神，诮烦恼、看看瘦损。\n也拟待、罗织伊家，图开解、较些可闷。\n把从前、已往寻思，又无可、教人得恨。"
  ],
  [
    "梁州令",
    "晁端礼",
    "各自寻思取。\n更莫怨他人做。\n如今刬地怕相逢，愁多正在相逢处。\n人前不敢分明语。\n暗里频回顾。\n罗襟滴泪无数。\n匆匆又是空归去。"
  ],
  [
    "滴滴金",
    "晁端礼",
    "庞儿周正心儿得。\n眼儿单、鼻儿直。\n口儿香、发儿黑。\n脚儿一折。\n从来薄命多阻隔。\n未曾有恁相识。\n除非烧香做功德。\n且图消得。"
  ],
  [
    "失调名",
    "晁端礼",
    "花前月下堪垂泪，水边楼上总关心。"
  ],
  [
    "好事近",
    "曾肇",
    "岁晚凤山阴，看尽楚天冰雪。\n不待牡丹时候，又使人轻别。\n如今归去老江南，扁舟载风月。\n不似画梁双燕，有重来时节。"
  ],
  [
    "调笑转踏・调笑令",
    "郑仅",
    "归去。\n携笼女。\n南陌柔桑三月暮。\n使君春思如飞絮。\n五马徘徊频驻。\n蚕饥日晚空留顾。\n笑指秦楼归去。"
  ],
  [
    "调笑转踏・调笑令",
    "郑仅",
    "双桨。\n小舟荡。\n唤取莫愁迎叠浪。\n武陵豪客青楼上。\n不道风高江广。\n千金难买倾城样。\n那听绕梁清唱。"
  ],
  [
    "调笑转踏・调笑令",
    "郑仅",
    "草草。\n最年少。\n袖户银屏人窈窕。\n瑶琴暗写相思调。\n一曲关心多少。\n临邛客舍成都道。\n苦恨相逢不早。"
  ],
  [
    "调笑转踏・调笑令",
    "郑仅",
    "烟暖。\n武陵晚。\n洞里春长花烂熳。\n红英满地溪流浅。\n渐听云中鸡犬。\n刘朗迷路香风远。\n误到蓬莱仙馆。"
  ],
  [
    "调笑转踏・调笑令",
    "郑仅",
    "春艳。\n桃花脸。\n笑倚银屏施宝靥。\n良人少有平戎胆。\n归路光生弓剑。\n青楼春永香帏掩。\n独把韶华都占。"
  ],
  [
    "调笑转踏・调笑令",
    "郑仅",
    "相慕。\n酒家女。\n巧笑明眸年十五。\n当垆春永寻芳去。\n门外落花飞絮。\n银鞍白马金吾子。\n多谢结裙情素。"
  ],
  [
    "调笑转踏・调笑令",
    "郑仅",
    "肠断。\n浙江岸。\n楼上青帘新酒软。\n吴姬绰约开金盏。\n的的娇波流盼。\n采菱歌罢行云散。\n望断侬家心眼。"
  ],
  [
    "调笑转踏・调笑令",
    "郑仅",
    "苏小。\n最娇妙。\n几度尊前曾调笑。\n云情雨态知多少。\n悔恨相逢不早。\n刘郎襟韵正年少。\n风月今宵偏好。"
  ],
  [
    "调笑转踏・调笑令",
    "郑仅",
    "梦悄。\n翠屏晓。\n帐里薰炉残蜡照。\n赏心乐事能多少。\n忍听阳关声调。\n明朝门外长安道。\n怅望王孙芳草。"
  ],
  [
    "调笑转踏・调笑令",
    "郑仅",
    "时节。\n白银阙。\n洞里春晴百和。\n兰心底事多悲切。\n消尽一团冰雪。\n明皇恩爱云山绝。\n谁道蓬莱安悦。"
  ],
  [
    "调笑转踏・调笑令",
    "郑仅",
    "调笑。\n楚江渺。\n粉面修眉花斗好。\n擎荷折柳争相调。\n惊起鸳鸯多少。\n渔歌齐唱催残照。\n一叶归舟轻小。"
  ],
  [
    "调笑转踏・调笑令",
    "郑仅",
    "声切。\n恨难说。\n千里潮平春浪阔。\n梅风不解相思结。\n忍送落花飞雪。\n多才一去芳音绝。\n更对珠帘新月。"
  ],
  [
    "西江月",
    "蔡京",
    "八十一年住世，四千里外无家。\n如今流落向天涯。\n梦到瑶池阙下。\n玉殿五回命相，彤庭几度宣麻。\n止因贪此恋荣华。\n便有如今事也。"
  ],
  [
    "西江月",
    "苏琼",
    "韩愈文章盖世，谢安情性风流。\n良辰美景在西楼。\n敢劝一卮芳酒。\n记得南宫高第，弟兄争占鳌头。\n金炉玉殿瑞烟浮。\n高占甲科第九。"
  ],
  [
    "茶瓶儿",
    "李元膺",
    "去年相逢深院宇。\n海棠下、曾歌金缕。\n歌罢花如雨。\n翠罗衫上，点点红无数。\n今岁重寻携手处。\n空物事、人非春暮。\n回首青门路。\n乱红飞絮，相逐东风去。"
  ],
  [
    "鹧鸪天",
    "李元膺",
    "寂寞秋千两绣旗。\n日长花影转阶迟。\n燕惊午梦周遮语，蝶困春游落拓飞。\n思往事，入颦眉。\n柳梢阴重又当时。\n薄情风絮难拘束，飞过东墙不肯归。"
  ],
  [
    "菩萨蛮",
    "李元膺",
    "彩旗画柱清明後。\n花前姊妹争携手。\n先紧绣罗裙。\n轻衫束领巾。\n琐绳金钏响。\n渐出花梢上。\n笑里问高低。\n盘云亸玉螭。"
  ],
  [
    "一落索",
    "李元膺",
    "天上粉云如扫。\n放小楼清晓。\n古今何处想风流，最潇洒，龙山帽。\n人似年华易老。\n且芳樽频倒。\n西风于我更多情，露金靥，篱边笑。"
  ],
  [
    "浣溪沙",
    "李元膺",
    "乞与安仁掠鬓霜。\n不须红线小机窗。\n剪刀疏下蜀罗长。\n纤手捻残针缕细，金钗翻过齿痕香。\n同心小绾寄思量。"
  ],
  [
    "浣溪沙",
    "李元膺",
    "饮散兰堂月未中。\n骅骝娇簇绛纱笼。\n玳簪促坐客从容。\n已醉人间千日酒，赐来天上密云龙。\n蓬仙清兴欲乘风。"
  ],
  [
    "调笑令",
    "吕南公",
    "行客。\n行客。\n身世东西南北。\n家林迢递不归。\n岁时悲盛泪垂。\n垂泪。\n垂泪。\n两鬓与霜相似。"
  ],
  [
    "调笑令",
    "吕南公",
    "华草。\n华草。\n秀发乘春更好。\n深心密竹纷纷。\n妖韶随处动人。\n人动。\n人动。\n王孙公子情重。"
  ],
  [
    "临江仙",
    "吕希纯",
    "□□□□□□□，□□□□□□。\n莫交闲虑到心头。\n有来忧不得，无後不须忧。\n□□□□□□□，□□□□□□。\n万般希望不如休。\n无来求不得，有後不须求。"
  ],
  [
    "渔家傲",
    "朱服",
    "小雨廉纤风细细。\n万家杨柳轻烟里。\n恋树湿花飞不起。\n愁无比。\n和春付与西流水。\n九十光阴能有几。\n金龟解尽留无计。\n寄语东城沽酒市。\n拼一醉。\n而今乐事他年泪。"
  ],
  [
    "佳人醉",
    "刘",
    "月到楼台第几。\n十里金虫成缀。\n袅琅、争绛球起。\n试新妆、嬉春粉黛，盈盈暗香，接谁家李。\n拥缇骑。\n箫鼓沸三市。\n别指春风画隼，归度鳌山影里。\n闲红翠。\n挥觞不待、游人分袂。\n悄珠帘十二。"
  ],
  [
    "惜双双令・惜分飞",
    "刘",
    "风外桔花香暗度。\n飞絮绾、残春归去。\n酝造黄梅雨。\n冷烟晓占横塘路。\n翠屏人在天低处。\n惊梦断、行云无据。\n此恨凭谁诉。\n恁情却情危弦语。"
  ],
  [
    "清平乐",
    "刘",
    "东风依旧。\n著意随堤柳。\n搓得鹅儿黄欲就。\n天色清明厮句。\n去年紫陌朱门。\n今朝雨魄云魂。\n断送一生憔悴，知他几个黄昏。"
  ],
  [
    "瑶池宴令・越江吟",
    "廖正一",
    "飞花成阵。\n春心困。\n寸寸。\n别肠多少愁闷。\n无人问。\n偷啼自。\n残妆粉。\n抱瑶琴、寻出新韵。\n玉纤趁。\n南风未解幽愠。\n低云鬓。\n眉峰敛晕。\n娇和恨。"
  ],
  [
    "失调名",
    "董武子",
    "畴昔寻芳秘殿西。\n日压金铺，宫柳垂垂。"
  ],
  [
    "醉落魄・一斛珠",
    "哑女",
    "风波未息。\n虚名浮利终无益。\n不如早去备蓑笠。\n高卧烟霞，千古企难及。\n君今既已装行色。\n定应雁塔题名籍。\n他年若到南雄驿。\n玉石休分，徒累卞和泣。"
  ],
  [
    "江城子",
    "秦观",
    "西城杨柳弄春柔。\n动离忧。\n泪难收。\n犹记多情，曾为系归舟。\n碧野朱桥当日事，人不见，水空流。\n韶华不为少年留。\n恨悠悠。\n几时休。\n飞絮落花时候、一登楼。\n便做春江都是泪，流不尽，许多愁。"
  ],
  [
    "江城子",
    "秦观",
    "南来飞燕北归鸿。\n偶相逢。\n惨愁容。\n绿鬓朱颜，重见两衰翁。\n别後悠悠君莫问，无限事，不言中。\n小槽春酒滴珠红。\n莫匆匆。\n满金锺。\n饮散落花流水、各西东。\n後会不知何处是，烟浪远，暮云重。"
  ],
  [
    "江城子",
    "秦观",
    "枣花金钏约柔荑。\n昔曾携。\n事难期。\n咫尺玉颜，和泪锁春闺。\n恰似小园桃与李，虽同处，不同枝。\n玉笙初度颤鸾篦。\n落花飞。\n为谁吹。\n月冷风高，此恨只天知。\n任是行人无定处，重相见，是何时。"
  ],
  [
    "迎春乐",
    "秦观",
    "菖蒲叶叶知多少。\n惟有个、蜂儿妙。\n雨晴红粉齐开了。\n露一点、娇黄小。\n早是被、晓风力暴。\n更春共、斜阳俱老。\n怎得香香深处，作个蜂儿抱。"
  ],
  [
    "鹊桥仙",
    "秦观",
    "纤云弄巧，飞星传恨，银汉迢迢暗度。\n金风玉露一相逢，便胜却、人间无数。\n柔情似水，佳期如梦，忍顾鹊桥归路。\n两情若是长久时，又岂在、朝朝暮暮。"
  ],
  [
    "菩萨蛮",
    "秦观",
    "虫声泣露惊秋枕。\n罗帏泪湿鸳鸯锦。\n独卧玉肌凉。\n残更与恨长。\n阴风翻翠幔。\n雨涩灯花暗。\n毕竟不成眠。\n鸦啼金井寒。"
  ],
  [
    "减字木兰花",
    "秦观",
    "天涯旧恨。\n独自凄凉人不问。\n欲见回肠。\n断尽金炉小篆香。\n黛峨长敛。\n任是春风吹不展。\n困倚危楼。\n过尽飞鸿字字愁。"
  ],
  [
    "木兰花・玉楼春",
    "秦观",
    "秋容老尽芙蓉院。\n草上霜花匀似翦。\n西楼促坐酒杯深，风压绣帘香不卷。\n玉纤慵整银筝雁。\n红袖时笼金鸭暖。\n岁华一任委西风，独有春红留醉脸。"
  ],
  [
    "画堂春",
    "秦观",
    "落红铺尽水平池。\n弄晴小雨霏霏。\n杏园憔悴杜鹃啼。\n无奈春归。\n柳外画楼独上，凭阑手拈花枝。\n放花无语对斜晖。\n此恨谁知。"
  ],
  [
    "千秋岁",
    "秦观",
    "水边沙外。\n城郭春寒退。\n花影乱，莺声碎。\n飘零疏酒盏，离别宽衣带。\n人不见，碧云暮合空相对。\n忆昔西池会。\n鹭同飞盖。\n携手处，今谁在。\n日边清梦断，镜里朱颜改。\n春去也，飞红万点愁如海。"
  ],
  [
    "踏莎行",
    "秦观",
    "雾失楼台，月迷津渡。\n桃源望断无寻处。\n可堪孤馆闭春寒，杜鹃声里斜阳暮。\n驿寄梅花，鱼传尺素。\n砌成此恨无重数。\n郴江幸自绕郴山，为谁流下潇湘去。"
  ],
  [
    "蝶恋花",
    "秦观",
    "晓日窥轩双燕语。\n似与佳人，共惜春将暮。\n屈指艳阳都几许。\n可无时霎闲风雨。\n流水落花无问处。\n只有飞云，冉冉来还去。\n持酒劝云云且住。\n凭君碍断春归路。"
  ],
  [
    "一落索",
    "秦观",
    "杨花终日空飞舞。\n奈久长难驻。\n海潮虽是暂时来，却有个、堪凭处。\n紫府碧云为路。\n好相将归去。\n肯如薄幸五更风，不解与、花为主。"
  ],
  [
    "丑奴儿・采桑子",
    "秦观",
    "夜来酒醒清无梦，愁倚阑干。\n露滴轻寒。\n雨打芙蓉泪不乾。\n佳人别後音尘悄，瘦尽难拼。\n明月无端。\n已过红楼十二间。"
  ],
  [
    "南乡子",
    "秦观",
    "妙手写徽真。\n水翦双眸点绛唇。\n疑是昔年窥宋玉，东邻。\n只露墙头一半身。\n往事已酸辛。\n谁记当年翠黛颦。\n尽道有些堪恨处，无情。\n任是无情也动人。"
  ],
  [
    "醉桃源・阮郎归",
    "秦观",
    "碧天如水月如眉。\n城头银漏迟。\n绿波风动画船移。\n娇羞初见时。\n银烛暗，翠帘垂。\n芳心两自知。\n楚台魂断晓云飞。\n幽欢难再期。"
  ],
  [
    "河传",
    "秦观",
    "乱花飞絮。\n又望空斗合，离人愁苦。\n那更夜来，一霎薄情风雨。\n暗掩将、春色去。\n篱枯壁尽因谁做。\n若说相思，佛也眉儿聚。\n莫怪为伊，底死萦肠惹肚。\n为没教、人恨处。"
  ],
  [
    "河传",
    "秦观",
    "恨眉醉眼。\n甚轻轻著，神魂迷乱。\n常记那回，小曲阑干西畔。\n鬓云松、罗袜。\n丁香笑吐娇无限。\n语软声低，道我何曾惯。\n云雨未谐，早被东风吹散。\n闷损人、天不管。"
  ],
  [
    "浣溪沙",
    "秦观",
    "漠漠轻寒上小楼。\n晓阴无赖似穷秋。\n淡烟流水画屏幽。\n自在飞花轻似梦，无边丝雨细如愁。\n宝帘闲挂小银钩。"
  ],
  [
    "浣溪沙",
    "秦观",
    "香靥凝羞一笑开。\n柳腰如醉暖相挨。\n日长春困下楼台。\n照水有情聊整鬓，倚阑无绪更兜鞋。\n眼边牵系懒归来。"
  ],
  [
    "浣溪沙",
    "秦观",
    "霜缟同心翠黛连。\n红绡四角缀金钱。\n恼人香爇是龙涎。\n枕上忽收疑是梦，灯前重看不成眠。\n又还一断恶因缘。"
  ],
  [
    "浣溪沙",
    "秦观",
    "脚上鞋儿四寸罗。\n唇边朱粉一樱多。\n见人无语但回波。\n料得有心怜宋玉，只应无奈楚襄何。\n今生有分共伊麽。"
  ],
  [
    "浣溪沙",
    "秦观",
    "锦帐重重卷暮霞。\n屏风曲曲斗红牙。\n恨人何事苦离家。\n枕上梦魂飞不去，觉来红日又西斜。\n满庭芳草衬残花。"
  ],
  [
    "如梦令",
    "秦观",
    "门外鸦啼杨柳。\n春色著人如酒。\n睡起熨沈香，玉腕不胜金斗。\n消瘦。\n消瘦。\n还是褪花时候。"
  ],
  [
    "如梦令",
    "秦观",
    "遥夜沈沈如水。\n风紧驿亭深闭。\n梦破鼠窥灯，霜送晓寒侵被。\n无寐。\n无寐。\n门外马嘶人起。"
  ],
  [
    "如梦令",
    "秦观",
    "幽梦匆匆破後。\n妆粉乱痕沾袖。\n遥想酒醒来，无奈玉销花瘦。\n回首。\n回首。\n绕岸夕阳疏柳。"
  ],
  [
    "如梦令",
    "秦观",
    "楼外残阳红满。\n春入柳条将半。\n桃李不禁风，回首落英无限。\n肠断。\n肠断。\n人共楚天俱远。"
  ],
  [
    "如梦令",
    "秦观",
    "池上春归何处。\n满目落花飞絮。\n孤馆悄无人，梦断月堤归路。\n无绪。\n无绪。\n帘外五更风雨。"
  ],
  [
    "阮郎归",
    "秦观",
    "褪花新绿渐团枝。\n扑人风絮飞。\n秋千未拆水平堤。\n落红成地衣。\n游蝶困，乳莺啼。\n怨春春怎知。\n日长早被酒禁持。\n那堪更别离。"
  ],
  [
    "阮郎归",
    "秦观",
    "宫腰袅袅翠鬟松。\n夜堂深处逢。\n无端银烛殒秋风。\n灵犀得暗通。\n身有恨，恨无穷。\n星河沈晓空。\n陇头流水各西东。\n佳期如梦中。"
  ],
  [
    "阮郎归",
    "秦观",
    "潇湘门外水平铺。\n月寒征棹孤。\n红妆饮罢少踟蹰。\n有人偷向隅。\n挥玉箸，洒真珠。\n梨花春雨馀。\n人人尽道断肠初。\n那堪肠已无。"
  ],
  [
    "阮郎归",
    "秦观",
    "湘天风雨破寒初。\n深沈庭院虚。\n丽谯吹罢《小单于》。\n迢迢清夜徂。\n乡梦断，旅魂孤。\n峥嵘岁又除。\n衡阳犹有雁传书。\n郴阳和雁无。"
  ],
  [
    "桃源忆故人",
    "秦观",
    "玉楼深锁薄情种。\n清夜悠悠谁共。\n羞见枕衾鸳凤。\n闷即和衣拥。\n无端画角严城动。\n惊破一番新梦。\n窗外月华霜重。\n听彻梅花弄。"
  ],
  [
    "调笑令",
    "秦观",
    "回顾。\n汉宫路。\n捍拨檀槽鸾对舞。\n玉容寂寞花无主。\n顾影偷弹玉箸。\n未央宫殿知何处。\n目送征鸿南去。"
  ],
  [
    "调笑令",
    "秦观",
    "辇路。\n江枫古。\n楼上吹箫人在否。\n菱花半璧香尘污。\n往日繁华何处。\n旧欢新爱谁是主。\n啼笑两难分付。"
  ],
  [
    "调笑令",
    "秦观",
    "翡翠。\n好容止。\n谁使庸奴轻点缀。\n裴郎一见心如醉。\n笑里偷传深意。\n罗衣中夜与门吏。\n暗结城西幽会。"
  ],
  [
    "调笑令",
    "秦观",
    "相慕。\n无双女。\n当日尚书先曾许。\n王郎明俊神仙侣。\n肠断别离情苦。\n数年睽恨今复遇。\n笑指襄江归去。"
  ],
  [
    "调笑令",
    "秦观",
    "肠断。\n绣帘卷。\n妾愿身为梁上燕。\n朝朝暮暮长相见。\n莫遣恩迁情变。\n红绡粉泪知何限。\n万古空传遗怨。"
  ],
  [
    "调笑令",
    "秦观",
    "恋恋。\n楼中燕。\n燕子楼空春色晚。\n将军一去音容远。\n空锁楼中深怨。\n春风重到人不见。\n十二阑干倚遍。"
  ],
  [
    "调笑令",
    "秦观",
    "春梦。\n神仙洞。\n冉冉拂墙花树动。\n西厢待月知谁共。\n更觉玉人情重。\n红娘深夜行云送。\n困亸钗横金凤。"
  ],
  [
    "调笑令",
    "秦观",
    "柳岸。\n水清浅。\n笑折荷花呼女伴。\n盈盈日照新妆面。\n水调空传幽怨。\n扁舟日暮笑声远。\n对此令人肠断。"
  ],
  [
    "调笑令",
    "秦观",
    "眷恋。\n西湖岸。\n湖面楼台侵云汉。\n阿溪本是飞琼伴。\n风月朱扉斜掩。\n谢郎巧思诗裁翦。\n能动芳怀幽怨。"
  ],
  [
    "调笑令",
    "秦观",
    "心素。\n与谁语。\n始信别离情最苦。\n兰舟欲解春江暮。\n精爽随君归去。\n异时携手重来处。\n梦觉春风庭户。"
  ],
  [
    "虞美人",
    "秦观",
    "高城望断尘如雾。\n不见联骖处。\n夕阳村外小湾头。\n只有柳花无数、送归舟。\n琼枝玉树频相见。\n只恨离人远。\n欲将幽事寄青楼。\n争奈无情江水、不西流。"
  ],
  [
    "虞美人",
    "秦观",
    "碧桃天上栽和露。\n不是凡花数。\n乱山深处水潆回。\n可惜一枝如画、为谁开。\n轻寒细雨情何限。\n不道春难管。\n为君沈醉又何妨。\n祗怕酒醒时候、断人肠。"
  ],
  [
    "虞美人",
    "秦观",
    "行行信马横塘畔。\n烟水秋平岸。\n绿荷多少夕阳中。\n知为阿谁凝恨、背西风。\n红妆艇子来何处。\n荡桨偷相顾。\n鸳鸯惊起不无愁。\n柳外一双飞去、却回头。"
  ],
  [
    "点绛唇",
    "秦观",
    "醉漾轻舟，信流引到花深处。\n尘缘相误。\n无计花间住。\n烟水茫茫，千里斜阳暮。\n山无数。\n乱红如雨。\n不记来时路。"
  ],
  [
    "点绛唇",
    "秦观",
    "月转乌啼，画堂宫徵生离恨。\n美人愁闷。\n不管罗衣褪。\n清泪斑斑，挥断柔肠寸。\n嗔人问。\n背灯偷。\n拭尽残妆粉。"
  ],
  [
    "品令",
    "秦观",
    "幸自得。\n一分索强，教人难吃。\n好好地恶了十来日。\n恰而今、较些不。\n须管啜持教笑，又也何须织。\n倚赖脸儿得人惜。\n放软顽、道不得。"
  ],
  [
    "品令",
    "秦观",
    "掉又惧。\n天然个品格。\n於中压一。\n帘儿下时把鞋儿踢。\n语低低、笑咭咭。\n每每秦楼相见，见了无限怜惜。\n人前强不欲相沾识。\n把不定、脸儿赤。"
  ],
  [
    "南歌子",
    "秦观",
    "玉漏迢迢尽，银潢淡淡横。\n梦回宿酒未全醒。\n已被邻鸡催起、怕天明。\n臂上妆犹在，襟间泪尚盈。\n水边灯火渐人行。\n天外一钩残月、带三星。"
  ],
  [
    "南歌子",
    "秦观",
    "愁鬓香云坠，娇眸水玉裁。\n月屏风幌为谁开。\n天外不知音耗、百般猜。\n玉露沾庭砌，金风动琯灰。\n相看有似梦初回。\n只恐又抛人去、几时来。"
  ],
  [
    "南歌子",
    "秦观",
    "香墨弯弯画，燕脂淡淡匀。\n揉蓝衫子杏黄裙。\n独倚玉阑无语、点檀唇。\n人去空流水，花飞半掩门。\n乱山何处觅行云。\n又是一钩新月、照黄昏。"
  ],
  [
    "临江仙",
    "秦观",
    "千里潇湘蓝浦，蓝桡昔日曾经。\n月高风定露华清。\n微波澄不动，冷浸一天星。\n独倚危樯情悄悄，遥闻妃瑟泠泠。\n新声寒尽古今情。\n曲终人不见，江上数峰青。"
  ],
  [
    "临江仙",
    "秦观",
    "髻子偎人娇不整，眼儿失睡微重。\n寻思模样早心忪。\n断肠携手，何事太匆匆。\n不忍残红犹在臂，翻疑梦里相逢。\n遥怜南埭上孤篷。\n夕阳流水，红满泪痕中。"
  ],
  [
    "好事近",
    "秦观",
    "春路雨添花，花动一山春色。\n行到小溪深处，有黄鹂千百。\n飞云当面化龙蛇，夭矫转空碧。\n醉卧古藤阴下，了不知南北。"
  ],
  [
    "失调名",
    "秦观",
    "我会从事风流府。"
  ],
  [
    "添春色・醉乡春",
    "秦观",
    "唤起一声人悄。\n衾冷梦寒窗晓。\n瘴雨过，海棠晴，春色又添多少。\n社瓮酿成微笑。\n半缺瘿瓢共舀。\n觉健倒，急投床，醉乡广大人间小。"
  ],
  [
    "南柯子・南歌子",
    "秦观",
    "霭霭迷春态，溶溶媚晓光。\n不应容易下巫阳。\n祗恐翰林前世、是襄王。\n暂为清歌驻，还因暮雨忙。\n瞥然飞去断人肠。\n空使兰台公子、赋高唐。"
  ],
  [
    "失调名",
    "秦观",
    "天若有情，天也为人烦恼。"
  ],
  [
    "失调名",
    "秦观",
    "粽团桃柳，盈门共垒，把菖蒲、旋刻个人人。"
  ],
  [
    "画堂春",
    "秦观",
    "东风吹柳日初长。\n雨馀芳草斜阳。\n杏花零落燕泥香。\n睡损红妆。\n香篆暗消鸾凤，画屏萦绕潇湘。\n暮寒轻透薄罗裳。\n无限思量。"
  ],
  [
    "夜游宫",
    "秦观",
    "何事东君又去。\n空满院、落花飞絮。\n巧燕昵喃向谁语。\n何曾解、说伊家、些子苦。\n况是伤心绪。\n念个人、又成睽阻。\n一觉相思梦回处。\n连宵雨、更那堪、闻杜宇。"
  ],
  [
    "一斛珠",
    "秦观",
    "碧云寥廓。\n倚阑怅望情离索。\n悲秋自怯罗衣薄。\n晓镜空悬，懒把青丝掠。\n江山满眼今非昨。\n纷纷木叶风中落。\n别巢燕子辞帘幕。\n有意东君，故把红丝缚。"
  ],
  [
    "西江月",
    "米芾",
    "溪面荷香粲粲，林端远岫青青。\n楚天秋色太多情。\n云卷烟收风定。\n夜静冰娥欲上，梦回醉眼初醒。\n玉瓶未耻有新声。\n一曲请君来听。"
  ],
  [
    "菩萨蛮",
    "米芾",
    "蒹葭风外烟笼柳。\n数叠遥山眉黛秀。\n微雨过江来。\n烦襟为一开。\n沙边临望处。\n紫燕双飞语。\n举酒送飞云。\n夜凉愁梦频。"
  ],
  [
    "渔家傲",
    "米芾",
    "昔日丹阳行乐里。\n紫金浮玉临无地。\n宝阁化成弥勒世。\n龙宫对。\n时时更有天花坠。\n浩渺一天秋水至。\n鲸鲵鼓鬣连山沸。\n员峤岱舆更赑屃。\n无根蒂。\n莫教龙伯邦人戏。"
  ],
  [
    "丑奴儿・采桑子",
    "米芾",
    "踯蹰山下濡须水，我更委佗。\n物阜时和。\n迨暇相逢笑复歌。\n江湖楼上凭阑久，极目沧波。\n天鉴如磨。\n偏映华簪雪一窝。"
  ],
  [
    "减字木兰花",
    "米芾",
    "云间皓月。\n光照银淮来万折。\n海岱楼中。\n拂袖雄披楚岸风。\n醉馀清夜。\n羽扇纶巾人入画。\n江远淮长。\n举首宗英醒更狂。"
  ],
  [
    "减字木兰花",
    "米芾",
    "平生真赏。\n纸上龙蛇三五行。\n富贵功名。\n老境谁堪宠辱惊。\n寸心谁语。\n只有当年袁与许。\n归到寥阳。\n玉简霞衣侍帝旁。"
  ],
  [
    "点绛唇",
    "米芾",
    "莘野寥寥，渭滨漠漠情何限。\n万重堆案。\n懒更重经眼。\n儿辈休惊，头上霜华满。\n功名晚。\n水云萧散。\n漫就驿亭看。"
  ],
  [
    "阮郎归",
    "米芾",
    "双双鸳鸯戏苹洲。\n几行烟柳柔。\n一声长笛咽清秋。\n碧云生暮愁。\n钩月挂，绮霞收。\n浦南人泛舟。\n娟娟何处烛明眸。\n相望徒倚楼。"
  ],
  [
    "蝶恋花",
    "米芾",
    "千古涟漪清绝地。\n海岱楼高，下瞰秦淮尾。\n水浸碧天天似水。\n广寒宫阙人间世。\n霭霭春和生海市。\n鳌戴三山，顷刻随轮至。\n宝月圆时多异气。\n夜光一颗千金贵。"
  ],
  [
    "诉衷情",
    "米芾",
    "薰风吹动满池莲。\n晓云楼阁鲜。\n绣阁华堂嘉会，齐拜玉炉烟。\n斟美酒，奉觥船。\n祝芳筵。\n宜春耐夏，多福壮严，富贵长年。"
  ],
  [
    "诉衷情",
    "米芾",
    "劳生奔走困粗官。\n揽镜鬓毛斑。\n物外平生萧散，微宦兴阑珊。\n奇胜处，每平阑。\n定望远。\n好山如画，水绕云萦，无计成闲。"
  ],
  [
    "鹧鸪天",
    "米芾",
    "暖日晴烘候小春。\n际天和气与精神。\n灵台静养千年寿，丹灶全无一点尘。\n寿彭祖，寿广成。\n华阳仙裔是今身。\n夜来银汉清如洗，南极星中见老人。"
  ],
  [
    "鹧鸪天",
    "米芾",
    "云液无声白似银。\n红霞一抹百花新。\n觞多莫压频频劝，一片花飞减却春。\n蜂翅乱，蝶眉颦。\n花间啼鸟劝游人。\n人生无事须行乐，富贵何时且健身。"
  ],
  [
    "浪淘沙",
    "米芾",
    "祝寿庆生申。\n德日维新。\n期颐眉寿寿长春。\n五福三灵禄永永，长寿仙人。\n遐算等庄椿。\n□德康宁。\n年年欢会笑欣欣。\n岁岁仰依□寿域，彭祖广成。"
  ],
  [
    "浣溪沙",
    "米芾",
    "日射平溪玉宇中。\n云横远渚岫重重。\n野花犹向涧边红。\n静看沙头鱼入网，闲支藜杖醉吟风。\n小春天气恼人浓。"
  ],
  [
    "醉太平",
    "米芾",
    "风炉煮茶。\n霜刀剖瓜。\n暗香微透窗纱。\n是池中藕花。\n高梳髻鸦。\n浓妆脸霞。\n玉尖弹动琵琶。\n问香醪饮麽。"
  ],
  [
    "少年游",
    "李甲",
    "江国陆郎封寄後，独自冠群芳。\n折时雪里，带时灯下，香面讶争光。\n而今不怕吹羌管，一任更繁霜。\n玳筵赏处，玉纤整後，犹胜岭头香。"
  ],
  [
    "蝶恋花",
    "赵令",
    "丽质仙娥生月殿。\n谪向人间，未免凡情乱。\n宋玉墙东流美盼。\n乱花深处曾相见。\n密意浓欢方有便。\n不奈浮名，旋遣轻分散。\n最恨多才情太浅。\n等闲不念离人怨。"
  ],
  [
    "蝶恋花",
    "赵令",
    "锦额重帘深几许。\n绣履弯弯，未省离朱户。\n强出娇羞都不语。\n绛绡频掩酥胸素。\n黛浅愁红妆淡伫。\n怨绝情凝，不肯聊回顾。\n媚脸未匀新泪污。\n梅英犹带春朝露。"
  ],
  [
    "蝶恋花",
    "赵令",
    "懊恼娇痴情未惯。\n不道看看，役得人肠断。\n万语千言都不管。\n兰房跬步如天远。\n废寝忘餐思想遍。\n赖有青鸾，不必凭鱼雁。\n密写香笺论缱绻。\n春词一纸芳心乱。"
  ],
  [
    "蝶恋花",
    "赵令",
    "庭院黄昏春雨霁。\n一缕深心，百种成牵系。\n青翼蓦然来报喜。\n鱼笺微谕相容意。\n待月西厢人不寐。\n帘影摇光，朱户犹慵闭。\n花动拂墙红萼坠。\n分明疑是情人至。"
  ],
  [
    "蝶恋花",
    "赵令",
    "屈指幽期惟恐误。\n恰到春宵，明月当三五。\n红影压墙花密处。\n花阴便是桃源路。\n不谓兰诚金石固。\n敛袂怡声，恣把多才数。\n惆怅空回谁共语。\n只应化作朝云去。"
  ],
  [
    "蝶恋花",
    "赵令",
    "数夕孤眠如度岁。\n将谓今生，会合终无计。\n正是断肠凝望际。\n云心捧得嫦娥至。\n玉困花柔羞抆泪。\n端丽妖娆，不与前时比。\n人去月斜疑梦寐。\n衣香犹在妆留臂。"
  ],
  [
    "蝶恋花",
    "赵令",
    "一梦行云还暂阻。\n尽把深诚，缀作新诗句。\n幸有青鸾堪密付。\n良宵从此无虚度。\n两意相欢朝又暮。\n争奈郎鞭，暂指长安路。\n最是动人愁怨处。\n离情盈抱终无语。"
  ],
  [
    "蝶恋花",
    "赵令",
    "碧沼鸳鸯交颈舞。\n正恁双栖，又遣分飞去。\n洒翰赠言终不许。\n援琴请尽奴衷素。\n曲未成声先怨慕。\n忍泪凝情，强作霓裳序。\n弹到离愁凄咽处。\n弦肠俱断梨花雨。"
  ],
  [
    "蝶恋花",
    "赵令",
    "别後相思心目乱。\n不谓芳音，忽寄南来雁。\n却写花笺和泪卷。\n细书方寸教伊看。\n独寐良宵无计遣。\n梦里依稀，暂若寻常见。\n幽会未终魂已断。\n半衾如暖人犹远。"
  ],
  [
    "蝶恋花",
    "赵令",
    "尺素重重封锦字。\n未尽幽闺，别後心中事。\n佩玉采丝文竹器。\n愿君一见知深意。\n环玉长圆丝万系。\n竹上斓斑，总是相思泪。\n物会见郎人永弃。\n心驰魂去神千里。"
  ],
  [
    "蝶恋花",
    "赵令",
    "梦觉高唐云雨散。\n十二巫峰，隔断相思眼。\n不为旁人移步懒。\n为郎憔悴羞郎见。\n青翼不来孤凤怨。\n露失桃源，再会终无便。\n旧恨新愁无计遣。\n情深何似情俱浅。"
  ],
  [
    "蝶恋花",
    "赵令",
    "镜破人离何处问。\n路隔银河，岁会知犹近。\n只道新来消瘦损。\n玉容不见空传信。\n弃掷前欢俱未忍。\n岂料盟言，陡顿无凭准。\n地久天长终有尽，绵绵不似无穷恨。"
  ],
  [
    "天仙子",
    "赵令",
    "宿雨洗空台榭莹。\n下尽珠帘寒未定。\n花开花落几番晴，春欲竟。\n愁未醒。\n池面杏花红透影。\n一纸短书言不尽。\n明月清风还记省。\n玉楼香断又天香，闲展兴。\n临好景。\n心似乱萍何处整。"
  ],
  [
    "浣溪沙",
    "赵令",
    "稳小弓鞋三寸罗。\n歌唇清韵一樱多。\n灯前秀艳总横波。\n指下鸣泉清杳渺，掌中回旋小婆娑。\n明朝归路奈情何。"
  ],
  [
    "菩萨蛮",
    "赵令",
    "轻鸥欲下春塘浴。\n双双飞破春烟绿。\n两岸野蔷薇。\n翠笼薰绣衣。\n凭船闲弄水。\n中有相思意。\n忆得去年时。\n水边初别离。"
  ],
  [
    "菩萨蛮",
    "赵令",
    "长淮渺渺寒烟白。\n凭阑人是霜台客。\n诗句妙春豪。\n风云不啻高。\n樽前人已老。\n馀恨连芳草。\n一曲酒醒时。\n梧桐月欲低。"
  ],
  [
    "菩萨蛮",
    "赵令",
    "春风试手先梅蕊。\n姿冷艳明沙水。\n不受众芳知。\n端须月与期。\n清香闲自远。\n先向钗头见。\n雪後燕瑶池。\n人间第一枝。"
  ],
  [
    "好事近",
    "赵令",
    "急雨涨溪浑，小树带山秋色。\n轻棹暮天归路，袅芙蓉烟白。\n酒醒香冷梦回时，虫声正凄绝。\n只觉小窗风月，与昨宵都别。"
  ],
  [
    "小重山",
    "赵令",
    "楼上风和玉漏迟。\n秋千庭院静，百花飞。\n午窗才起暖金卮。\n匀面了，阑畔看春池。\n何事苦颦眉。\n碧云春信断，尽来时。\n鸳鸯游戏镇相随。\n云雾敛，新月挂天西。"
  ],
  [
    "小重山",
    "赵令",
    "雨霁风高天气清。\n玉盘浮出海，转空明。\n小窗帘影冷如冰。\n愁不寐，独自傍阶行。\n情似浪头轻。\n一番销欲尽，一番生。\n无言惆怅到参横。\n人欲起，鹎鵊几声鸣。"
  ],
  [
    "蝶恋花",
    "赵令",
    "欲减罗衣寒未去。\n不卷珠帘，人在深深处。\n红杏枝头花几许。\n啼痕止恨清明雨。\n尽日沈烟香一缕。\n宿酒醒迟，恼破春情绪。\n飞燕又将归信误。\n小屏风上西江路。"
  ],
  [
    "蝶恋花",
    "赵令",
    "卷絮风头寒欲尽。\n坠粉飘香，日日红成阵。\n新酒又添残酒困。\n今春不减前春恨。\n蝶去莺飞无处问。\n隔水高楼，望断双鱼信。\n恼乱横波秋一寸。\n斜阳只与黄昏近。"
  ],
  [
    "西江月",
    "赵令",
    "人世一场大梦，我生魔了十年。\n明窗千古探遗编。\n不救饥寒一点。\n更被维摩老子，不教此处容言。\n炉薰清炷坐安禅。\n物物头头显现。"
  ],
  [
    "清平乐",
    "赵令",
    "春风依旧。\n著意随堤柳。\n搓得蛾儿黄欲就。\n天气清明时候。\n去年紫陌青门。\n今霄雨魄云魂。\n断送一生憔悴，只销几个黄昏。"
  ],
  [
    "思远人",
    "赵令",
    "素玉朝来有好怀。\n一枝梅粉照人开。\n晴云欲向杯中起，春色先从脸上来。\n深院落，小楼台。\n玉盘香篆看徘徊。\n须知月色撩人恨，数夜春寒不下阶。"
  ],
  [
    "临江仙",
    "赵令",
    "枝上粉香吹欲尽，依前庭院春风。\n更谁同绕摘芳丛。\n漏残金兽冷，信断锦屏空。\n看结灯花愁不睡，酒阑无梦相逢。\n凄凉长判一生中。\n不如云外月，永夜在房栊。"
  ],
  [
    "虞美人",
    "赵令",
    "画船稳泛春波渺。\n夕雨寒声小。\n紫烟深处数峰横。\n惊起一滩鸥鹭、照川明。\n西楼今夜归期误。\n恨入阑干暮。\n可堪春事满春怀。\n不似珠帘新燕、早归来。"
  ],
  [
    "浣溪沙",
    "赵令",
    "风急花飞昼掩门。\n一帘残雨滴黄昏。\n便无离恨也销魂。\n翠被任熏终不暖，玉杯慵举几番温。\n个般情事与谁论。"
  ],
  [
    "浣溪沙",
    "赵令",
    "槐柳春馀绿涨天。\n酒旗高插夕阳边。\n谁家墙里笑秋千。\n往事不堪楼上看，新愁多向曲中传。\n此情销得是何年。"
  ],
  [
    "浣溪沙",
    "赵令",
    "一朵梦云惊晓鸦。\n数枝春雨带梨花。\n坐来残月冷窗纱。\n钗凤谩曾留得半，枕山犹是枕时斜。\n对花今日奈天涯。"
  ],
  [
    "浣溪沙",
    "赵令",
    "水满池塘花满枝。\n乱香深里语黄鹂。\n东风轻软弄帘帏。\n日正长时春梦短，燕交飞处柳烟低。\n玉窗红子斗棋时。"
  ],
  [
    "浣溪沙",
    "赵令",
    "少日怀山老住山。\n一官休务得身闲。\n几年食息白云间。\n似我乐来真是少，见人忙处不相关。\n养真高静出尘寰。"
  ],
  [
    "鹧鸪天",
    "赵令",
    "可是相逢意便深。\n为郎巧笑不须金。\n门前一尺春风髻，窗内三更夜雨衾。\n情渺渺，信沈沈。\n青莺无路寄芳音。\n山城钟鼓愁难听，不解襄王梦里寻。"
  ],
  [
    "鹧鸪天",
    "赵令",
    "麝发雕炉小袖笼。\n天教我被此时同。\n橼经雪重香方满，菊到秋深色自浓。\n船槛内，月明中。\n插花归去莫匆匆。\n人生更在艰难内，胜事年来不易逢。"
  ],
  [
    "失调名",
    "赵令",
    "脸薄难藏泪，眉长易觉愁。"
  ],
  [
    "临江仙",
    "赵令",
    "翠袖卷纱红映肉，无风玉骨生寒。\n可堪新晓雨初残。\n颦眉谁恼著，粉泪滴阑干。\n闻道谪仙歌妙语，新妆再发愁颜。\n雾帘云幕荐金盘。\n笔间长借句，直莫放春还。"
  ],
  [
    "乌夜啼",
    "赵令",
    "楼上萦帘弱絮，墙头凝月低花。\n年年春事关心事，肠断欲栖鸦。\n舞镜鸾衾翠减，啼珠凤蜡红斜。\n重门不锁相思梦，随意绕天涯。"
  ],
  [
    "□□□・七娘子",
    "贺铸",
    "□波飞□□□向。\n□□□、□□□□样。\n拥鼻微吟，捋须遐想。\n□□□□□□上。\n会须加数□□酿。\n□□□、□□□□涨。\n美满孤帆，轻便双桨。\n中分□□□□往。"
  ],
  [
    "鸳鸯语・七娘子",
    "贺铸",
    "京江抵、海边吴楚。\n铁瓮城、行胜无今古。\n北固陵高，西津横渡。\n几人携手分襟处。\n凄凉渌水桥南路。\n奈玉壶、难叩鸳鸯语。\n行雨行云，非花非雾。\n为谁来为谁还去。"
  ],
  [
    "璧月堂・小重山",
    "贺铸",
    "梦草池南璧月堂。\n绿阴深蔽日，啭鹂黄。\n淡蛾轻鬓似宜妆。\n歌扇小，烟雨画潇湘。\n薄晚具兰汤。\n雪肌英粉腻，更生香。\n簟纹如水竟檀床。\n雕枕并，得意两鸳鸯。"
  ],
  [
    "群玉轩・小重山",
    "贺铸",
    "群玉轩中迹已陈。\n江南重喜见，广陵春。\n纤秾合度好腰身。\n歌水钓，清啭□□□。\n团扇掩樱唇。\n七双胡蝶子，表□□。\n□□□复旧东邻。\n风月夜，怜取眼前人。"
  ],
  [
    "□□□・小重山",
    "贺铸",
    "隔水桃花□□□。\n□□□□□，□□□。\n□妆飞鹊镜台前。\n□□□，□□□□□。\n□首已依然。\n断云疏雨後，更闻蝉。\n□□□叶付漪涟。\n驰寄与，人住玉溪边。"
  ],
  [
    "辨弦声・迎春乐",
    "贺铸",
    "琼琼绝艺真无价。\n指尖纤、态闲暇。\n几多方寸关情话。\n都付与、弦声写。\n三月十三寒食夜。\n映花月、絮风台榭。\n明月待欢来，久背面、秋千下。"
  ],
  [
    "攀鞍态・迎春乐",
    "贺铸",
    "逢迎一笑金难买。\n小樱唇、浅蛾黛。\n玉环风调依然在。\n想花下、攀鞍态。\n伫倚碧云如有待。\n望新月、为谁双拜。\n细语人不闻，微风动、罗裙带。"
  ],
  [
    "辟寒金・迎春乐",
    "贺铸",
    "六华应腊妆吴苑。\n小山堂、晚张燕。\n赏心不厌杯行缓。\n待月度、银河半。\n缥缈郢人歌已断。\n归路指、玉溪南馆。\n谁似辟寒金，聊借与、空床暖。"
  ],
  [
    "尔汝歌・清商怨",
    "贺铸",
    "劳生羁宦未易处。\n赖醉□□□。\n白眼青天，忘形相尔汝。\n□□□□□□。\n□□□，送君南浦。\n雪暗沧江，□□□□□。"
  ],
  [
    "□□□・清商怨",
    "贺铸",
    "扬州商女□□□。\n□□□□□。\n□寄扁舟，江南湖北道。\n津头龙祠屡□。\n□信指、半春前到。\n笑倚危樯，朝来风色好。"
  ],
  [
    "半死桐・鹧鸪天",
    "贺铸",
    "重过阊门万事非。\n同来何事不同归。\n梧桐半死清霜後，头白鸳鸯失伴飞。\n原上草，露初晞。\n旧栖新垅两依依。\n空床卧听南窗雨，谁复挑灯夜补衣。"
  ],
  [
    "翦朝霞・鹧鸪天",
    "贺铸",
    "云弄轻阴谷雨乾。\n半垂油幕护残寒。\n化工著意呈新巧，翦刻朝霞露盘。\n辉锦绣，掩芝兰。\n开元天宝盛长安。\n沈香亭子钩阑畔，偏得三郎带笑看。"
  ],
  [
    "避少年・鹧鸪天",
    "贺铸",
    "谁爱松林水似天。\n画船听雨奈无眠。\n清风明月休论价，卖与愁人直几钱。\n挥醉笔，扫吟笺。\n一时朋辈饮中仙。\n白头□□江湖上，袖手低回避少年。"
  ],
  [
    "□□□・鹧鸪天",
    "贺铸",
    "留落吴门□□□。\n□□□□□□□。\n扁舟更入毗陵道，却□□□□□□。\n□□念，付清觞。\n樵青与我和沧浪。\n浮云□是无根物，南北东西不碍狂。"
  ],
  [
    "千叶莲・鹧鸪天",
    "贺铸",
    "闻你侬嗟我更嗟。\n春霜一夜扫秾华。\n永无清啭欺头管，赖有浓香著臂纱。\n侵海角，抵天涯。\n行云谁为不知家。\n秋风想见西湖上，化出白莲千叶花。"
  ],
  [
    "第一花・鹧鸪天",
    "贺铸",
    "豆蔻梢头莫漫夸。\n春风十里旧繁华。\n金缕玉蕊皆殊艳，别有倾城第一花。\n春雀舫，紫云车。\n暗期归路指烟霞。\n无端却似堂前燕，飞入寻常百姓家。"
  ],
  [
    "花想容・武陵春",
    "贺铸",
    "南国家人推阿秀，歌醉几相逢。\n云想衣裳花想容。\n春未抵情浓。\n津亭回首青楼远，帘箔更重重。\n今夜扁舟泪不供。\n犹听隔江钟。"
  ],
  [
    "□□□・捣练子",
    "贺铸",
    "楼上鼓，转□□。\n□□□□□□□。\n思妇想无肠可断，□□□□□□□。"
  ],
  [
    "夜捣衣・捣练子",
    "贺铸",
    "收锦字，下鸳机。\n净拂床砧夜捣衣。\n马上少年今健否，过瓜时见雁南归。"
  ],
  [
    "杵声齐・捣练子",
    "贺铸",
    "砧面莹，杵声齐。\n捣就征衣泪墨题。\n寄到玉关应万里，戍人犹在玉关西。"
  ],
  [
    "夜如年・捣练子",
    "贺铸",
    "斜月下，北风前。\n万杵千砧捣欲穿。\n不为捣衣勤不睡，破除今夜夜如年。"
  ],
  [
    "翦征袍・捣练子",
    "贺铸",
    "抛练杵，傍窗纱。\n巧翦征袍斗出花。\n想见陇头长戍客，授衣时节也思家。"
  ],
  [
    "望书归・捣练子",
    "贺铸",
    "边堠远，置邮稀。\n附与征衣衬铁衣。\n连夜不妨频梦见，过年惟望得书归。"
  ],
  [
    "醉厌厌・南歌子",
    "贺铸",
    "紫陌青丝，红尘白衫。\n谁怜绣户闭香奁。\n分付一春心事、两眉尖。\n怯冷重熏被，羞明半卷帘。\n欢归斜□□□□。\n□□□□□□、醉厌厌。"
  ],
  [
    "窗下绣・一落萦",
    "贺铸",
    "初见碧纱窗下绣。\n寸波频溜。\n错将黄晕压檀花，翠袖掩、纤纤手。\n金缕一双红豆。\n情通色授。\n不应学舞爱垂杨，甚长为、春风瘦。"
  ],
  [
    "艳声歌・添声杨柳枝",
    "贺铸",
    "蜀锦尘香生袜罗。\n小婆娑。\n个侬无赖动人多。\n是横波。\n楼角云开风卷幕，月侵河。\n纤纤持酒艳声歌。\n奈情何。"
  ],
  [
    "唤春愁・添声杨柳枝",
    "贺铸",
    "天与多情不自由。\n占风流。\n云闲草远絮悠悠。\n唤春愁。\n试作小妆窥晚镜，淡蛾羞。\n夕阳独倚水边楼。\n认归舟。"
  ],
  [
    "花幕暗・添声杨柳枝",
    "贺铸",
    "绿绮新声隔坐闻。\n认殷勤。\n尊前为舞郁金裙。\n酒微醺。\n月转参横花幕暗，夜初分。\n阳台拼作不归云。\n任郎嗔。"
  ],
  [
    "晚云高・添声杨柳枝",
    "贺铸",
    "秋尽江南叶未凋。\n晚云高。\n情山隐隐水迢迢。\n接亭皋。\n二十四桥明月夜，弭兰桡。\n玉人何处教吹箫。\n可怜宵。"
  ],
  [
    "钓船归・添声杨柳枝",
    "贺铸",
    "绿净春深好染衣。\n际柴扉。\n溶溶漾漾白鸥飞。\n两忘机。\n南去北来徒自老，故人稀。\n夕阳长送钓船归。\n鳜鱼肥。"
  ],
  [
    "爱孤云・添声杨柳枝",
    "贺铸",
    "闲爱孤云静爱僧。\n得良朋。\n清时有味是无能。\n矫聋丞。\n况复早年豪纵过，病婴仍。\n如今痴钝似寒蝇。\n醉懵腾。"
  ],
  [
    "替人愁・添声杨柳枝",
    "贺铸",
    "风紧云轻欲变秋。\n雨初收。\n江城水路漫悠悠。\n带汀洲。\n正是客心孤回处，转归舟。\n谁家红袖倚津楼。\n替人愁。"
  ],
  [
    "梦江南・忆江南",
    "贺铸",
    "九曲池头三月三。\n柳毵毵。\n香尘扑马喷金衔。\n春衫。\n苦笋鲥鱼乡味美，梦江南。\n阊门烟水晚风恬。\n落归帆。"
  ],
  [
    "愁风月・生查子",
    "贺铸",
    "风清月正圆，信是佳时节。\n不会长年来，处处愁风月。\n心将熏麝焦，吟伴寒虫切。\n欲遽就床眠，解带翻成结。"
  ],
  [
    "绿罗裙・生查子",
    "贺铸",
    "东风柳陌长，闭月花房小。\n应念画眉人，拂镜啼新晓。\n伤心南浦波，回首青门道。\n记得绿罗裙，处处怜芳草。"
  ],
  [
    "陌上郎・生查子",
    "贺铸",
    "西津海鹘舟，径渡沧江雨。\n双橹本无情，鸦轧如人语。\n挥金陌上郎，化石山头妇。\n何物系君心，三岁扶床女。"
  ],
  [
    "卷春空・定风波",
    "贺铸",
    "墙上夭桃簌簌红。\n巧随轻絮入帘栊。\n自是芳心贪结子。\n翻使。\n惜花人恨五更风。\n露萼鲜浓妆脸靓。\n相映。\n隔年情事此门中。\n粉面不知何处在。\n无奈。\n武陵流水卷春空。"
  ],
  [
    "桃源行・蝶恋花",
    "贺铸",
    "流水长烟何缥缈。\n诘□□□，□逗渔舟小。\n夹岸桃花烂□□。\n□□□□□□□。\n萧闲村落田畴好。\n避地移家，□□□□□。\n□□殷勤送归棹。\n闲边勿为他人道。"
  ],
  [
    "西笑吟・蝶恋花",
    "贺铸",
    "桃叶园林风日好。\n曲径珍丛，处处闻啼鸟。\n翠珥金丸委芳草。\n袜罗尘动香裙扫。\n片帆乘兴东流早。\n每话长安，引领犹西笑。\n离索年多故人少。\n江南有燕无书到。"
  ],
  [
    "望长安・蝶恋花",
    "贺铸",
    "排办张灯春事早。\n十二都门，物色宜新晓。\n金犊车轻玉骢小。\n拂头杨柳穿驰道。\n莼羹鲈非吾好。\n去国讴吟，半落江南调。\n满眼青山恨西照。\n长安不见令人老。"
  ],
  [
    "呈纤手・玉楼春",
    "贺铸",
    "秦弦络络呈纤手。\n宝雁斜飞三十九。\n徵韶新谱日边来，倾耳吴娃惊未有。\n文园老令难堪酒。\n蜜炬垂花知夜久。\n更须妩媚做腰肢，细学永丰坊畔柳。"
  ],
  [
    "归风便・玉楼春",
    "贺铸",
    "津亭薄晚张离燕。\n红粉□歌持酒劝。\n歌声煎泪欲沾襟，酒色□□□□□。\n□□会有归风便。\n休道相忘秋後□。\n□□□抵故人心，惆怅故人心不见。"
  ],
  [
    "续渔歌・玉楼春",
    "贺铸",
    "中年多办收身具。\n投老归来无著处。\n四肢安稳一渔舟，祗许樵青相伴去。\n沧洲大胜黄尘路。\n万顷月波难滓污。\n阿侬原是个中人，非谓鲈鱼留不住。"
  ],
  [
    "惜馀春・踏莎行",
    "贺铸",
    "急雨收春，斜风约水。\n浮红涨绿鱼文起。\n年年有子惜馀春，春归不解招游子。\n留恨城隅，关情纸尾。\n阑干长对西曛倚。\n鸳鸯俱是白头时，江南渭北三千里。"
  ],
  [
    "题醉袖・踏莎行",
    "贺铸",
    "浅黛宜颦，明波欲溜。\n逢迎宛似平生旧。\n低鬟促坐认弦声，霞觞艳艳持为寿。\n浓染吟毫，偷题醉袖。\n寸心百意分携後。\n不胜风月两厌厌，年来一样伤春瘦。"
  ],
  [
    "阳羡歌・踏莎行",
    "贺铸",
    "山秀芙蓉，溪明罨画。\n真游洞穴沧波下。\n临风慨想斩蛟灵，长桥千载犹横跨。\n解组投簪，求田问舍。\n黄鸡白酒渝樵社。\n元龙非复少时豪，耳根清静功名话。"
  ],
  [
    "芳心苦・踏莎行",
    "贺铸",
    "杨柳回塘，鸳鸯别浦。\n绿萍涨断莲舟路。\n断无蜂蝶慕幽香，红衣脱尽芳心苦。\n返照迎潮，行云带雨。\n依依伺与骚人语。\n当年不肯嫁春风，无端却被秋风误。"
  ],
  [
    "平阳兴・踏莎行",
    "贺铸",
    "凉叶辞风，流云卷雨。\n寥寥夜色沈钟鼓。\n谁调清管度新声，有人高卧平阳坞。\n草暖沧洲，潮平别浦。\n双凫乘雁方容与。\n深藏华屋锁雕笼，此生乍可输鹦鹉。"
  ],
  [
    "晕眉山・踏莎行",
    "贺铸",
    "镜晕眉山，囊熏水麝。\n凝然风度长闲暇。\n归来定解裘，唤时应倍骅骝价。\n酒伤春，添香惜夜。\n依惜待月西厢下。\n梨花庭院雪玲珑，微吟独倚秋千架。"
  ],
  [
    "思牛女・踏莎行",
    "贺铸",
    "楼角参横，庭心月午。\n侵阶夜色凉经雨。\n轻罗小扇扑流萤，微云渡汉思牛女。\n拥髻柔情，扶肩昵语。\n可怜分破□□□。\n□□□□有佳期。\n人间底事长如许。"
  ],
  [
    "负心期・浣溪沙",
    "贺铸",
    "节物侵寻迫暮迟。\n可胜摇落长年悲。\n回首五湖乘兴地，负心期。\n惊雁失行风翦翦，冷云成阵雪垂垂。\n不拼尊前泥样醉，个能痴。"
  ],
  [
    "醉中真・浣溪沙",
    "贺铸",
    "不信芳春厌老人。\n老人几度送春归。\n惜春行乐莫辞频。\n巧笑艳歌皆我意，恼花颠酒拼君嗔。\n物情惟有醉中真。"
  ],
  [
    "频载酒・浣溪沙",
    "贺铸",
    "金斗城南载酒频。\n东西飞观跨通津。\n漾舟聊送雨馀春。\n桃李趣行无算酌，桑榆收得自由身。\n酣歌一曲太平人。"
  ],
  [
    "掩萧斋・浣溪沙",
    "贺铸",
    "落日逢迎朱雀街。\n共乘青舫度秦淮。\n笑拈飞絮罥金钗。\n洞户华灯归别馆，碧梧红叶掩萧斋。\n愿随明月入君怀。"
  ],
  [
    "杨柳陌・浣溪沙",
    "贺铸",
    "兴庆宫池整月开。\n□□□□缕金鞋。\n後庭芳草绿缘阶。\n祓禊归□杨柳陌，□□□落凤凰钗。\n细风抛絮入人怀。"
  ],
  [
    "换追风・浣溪沙",
    "贺铸",
    "掌上香罗六寸弓。\n雍容胡旋一盘中。\n目成心许两匆匆。\n别夜可怜长共月。\n当时曾约换追风。\n草生金埒画堂空。"
  ],
  [
    "最多宜・浣溪沙",
    "贺铸",
    "半解香绡扑粉肌。\n避风长下绛纱帷。\n碧琉璃水浸琼枝。\n不学寿阳窥晓镜，何烦京兆画新眉。\n可人风调最多宜。"
  ],
  [
    "锦缠头・浣溪沙",
    "贺铸",
    "旧说山阴禊事休。\n漫书茧纸叙清游。\n吴门千载更风流。\n绕郭烟花莲茂苑，满船丝竹载凉州。\n一标争胜锦缠头。"
  ],
  [
    "东邻妙・玉楼春",
    "贺铸",
    "张灯结绮笼驰道。\n六六洞天连夜到。\n韶华吹断紫云回，怊怅人间新梦觉。\n倾城犹记东邻妙。\n尊酒相逢留一笑。\n庐郎任老也多才，不数五陵狂侠少。"
  ],
  [
    "问歌颦・雨中花令",
    "贺铸",
    "清滑京江人物秀。\n富美发、丰肌素手。\n宝子馀妍，阿娇馀韵，独步秋娘後。\n奈倦客襟怀先怯酒。\n问何意、歌颦易皱。\n弱柳飞绵，繁花结子，做弄伤春瘦。"
  ],
  [
    "画楼空・诉衷情",
    "贺铸",
    "吴门春水雪初融。\n触处小桡通。\n满城弄黄杨柳，著意恼春风。\n弦管闹，绮罗丛。\n月明中。\n不堪回首，双板桥东，罨画楼空。"
  ],
  [
    "偶相逢・诉衷情",
    "贺铸",
    "采山涌起翠楼空。\n箫鼓沸春风。\n桂娥唤回清昼，夹路宝芙蓉。\n长步障，小纱笼。\n偶相逢。\n艳妆宜笑，隐语传情，半醉醒中。"
  ],
  [
    "步花间・诉衷情",
    "贺铸",
    "凭陵残醉步花间。\n风棹佩珊珊。\n踏青解红人散，不耐日长闲。\n纤手指，小金环。\n拥云鬟。\n一声水调，两点春愁，先占眉山。"
  ],
  [
    "醉梦迷・采桑子",
    "贺铸",
    "深坊别馆兰闺小，障掩金泥，灯映玻璃。\n一枕浓香醉梦迷。\n醒来拟作清晨散，草草分携。\n柳巷鸦啼。\n又是明朝日向西。"
  ],
  [
    "忍泪吟・采桑子",
    "贺铸",
    "十年一觉扬州梦，雨散云沈。\n隔水登临。\n扬子湾西夕照深。\n当时玉管朱弦句，忍泪重吟。\n半取沾襟。\n西风□□□。"
  ],
  [
    "秋风叹・燕瑶池",
    "贺铸",
    "琼钩褰幔。\n秋风观。\n漫漫。\n白云聊度河汉。\n长宵半。\n参旗烂烂。\n何时旦。\n命闺人、金徽重按。\n商歌弹。\n依稀广陵清散。\n低眉叹。\n危弦未断。\n肠先断。"
  ],
  [
    "子夜歌",
    "贺铸",
    "三更月。\n中庭恰照梨花雪。\n梨花雪。\n不胜凄断，杜鹃啼血。\n王孙何许音尘绝。\n柔桑陌上吞声别。\n吞声别。\n陇头流水，替人呜咽。"
  ],
  [
    "独倚楼・更漏子",
    "贺铸",
    "上东门，门外柳。\n赠别每烦纤手。\n一叶落，几番秋。\n江南独倚楼。\n曲阑干，凝伫久。\n薄暮更堪搔首。\n无际恨，见闲愁。\n侵寻天尽头。"
  ],
  [
    "翻翠袖・更漏子",
    "贺铸",
    "绣罗垂，花蜡换。\n问夜何其将半。\n侵舄履，促杯盘。\n留欢不作难。\n令随阄，歌应弹。\n舞按霓裳前段。\n翻翠袖，怯春寒。\n玉阑风牡丹。"
  ],
  [
    "付金钗・更漏子",
    "贺铸",
    "付金钗，平斗酒。\n未许解携纤手。\n吟警句，写清愁。\n浮骖为少留。\n旧游赊，新梦後。\n月映隔窗疏柳。\n闲砚席，剩衾绸。\n今秋似去秋。"
  ],
  [
    "伴登临・采桑子",
    "贺铸",
    "中吴茂苑繁华地。\n冠盖如林。\n桃李成阴。\n若个芳心、真个会琴心。\n高秋霁色清於水。\n月榭风襟。\n且伴登临。\n留与他年、尊酒话而今。"
  ],
  [
    "苗而秀・采桑子",
    "贺铸",
    "吴都佳丽苗而秀。\n燕样腰身。\n按舞华茵。\n促遍凉州、罗袜未生尘。\n□□□□□□透。\n歌怨眉颦。\n张燕宜频。\n□□□□、□□□□□。"
  ],
  [
    "横塘路・青玉案",
    "贺铸",
    "凌波不过横塘路。\n但目送、芳尘去。\n锦瑟华年谁与度。\n月桥花院，琐窗朱户。\n只有春知处。\n飞云冉冉蘅皋暮。\n彩笔新题断肠句。\n若问闲情都几许。\n一川烟草，满城风絮。\n梅子黄时雨。"
  ],
  [
    "人南渡・感皇恩",
    "贺铸",
    "兰芷满芳洲，游思横路。\n罗袜尘生步。\n迎顾。\n整鬟颦黛，脉脉两情难语。\n细风吹柳絮。\n人南渡。\n回首旧游，山无重数。\n花底深朱户。\n何处。\n半黄梅子，向晚一帘疏雨。\n断魂分付与。\n春将去。"
  ],
  [
    "国门东・好女儿",
    "贺铸",
    "车马匆匆。\n会国门东。\n信人间、自古销魂处，指红尘北道，碧波南浦，黄叶西风。\n堠馆娟娟新月，从今夜、与谁同。\n想深闺独守空床思，但频占镜鹊，悔分钗燕，长望书鸿。"
  ],
  [
    "九回肠・好女儿",
    "贺铸",
    "削玉销香。\n不喜浓妆。\n倚高楼、望断章台路，但垂杨永巷，落花微雨，芳草斜阳。\n赖有雕梁新燕，试寻访，武陵狂。\n小华笺、付与西飞去，印一双愁黛，再三归字，□九回肠。"
  ],
  [
    "月先圆・好女儿",
    "贺铸",
    "才色相怜。\n难偶当年。\n屡逢迎、几许缠绵意，记秋千架底，蒲局上，祓禊池边。\n收贮一春幽恨，细书遍、砑绫笺。\n算蓬山、未抵屏山远，奈碧云易合，彩霞深闭，明月先圆。"
  ],
  [
    "绮筵张・好女儿",
    "贺铸",
    "绮绣张筵。\n粉黛争妍。\n记六朝、旧数闺房秀，有长圆璧月，永新琼树，随步金莲。\n不减丽华标韵，更能唱、想夫怜。\n认情通、色受缠绵处，似灵犀一点，吴蚕八茧，汉柳三眠。"
  ],
  [
    "舞迎春・迎春乐",
    "贺铸",
    "云鲜日嫩东风软。\n雪初融、水清浅。\n粉□舞按迎春遍。\n似飞动、钗头燕。\n深折梅花曾寄远。\n问谁为、倚楼凄怨。\n身伴未归鸿，犹顾恋、江南暖。"
  ],
  [
    "城里钟・菩萨蛮",
    "贺铸",
    "厌厌别酒商歌送。\n萧萧凉叶秋声动。\n小泊画桥东。\n孤舟月满篷。\n高城遮短梦。\n衾藉馀香拥。\n多谢五更风。\n犹闻城里钟。"
  ],
  [
    "望西飞・清商怨",
    "贺铸",
    "十分持酒每□□。\n□□□□□。\n□计留春，春随人去远。\n东流□□□□。\n□□□、好凭双燕。\n望断西风，高楼帘暮卷。"
  ],
  [
    "东阳叹・清商怨",
    "贺铸",
    "流连狂乐恨景短。\n奈夕阳送晚。\n醉未成欢，醒来愁满眼。\n东阳消瘦带展。\n望日下、旧游天远。\n泪洒春风，春风谁复管。"
  ],
  [
    "要销凝・清商怨",
    "贺铸",
    "雕梁寻巢旧燕侣。\n似向人欲语。\n试问来时，逢郎郎健否。\n春风深闭绣户。\n尽便旋、一庭花絮。\n要自销凝，吟郎长短句。"
  ],
  [
    "荆溪咏・渔家傲",
    "贺铸",
    "南岳去天才尺五。\n荆溪笠泽相吞吐。\n十日一风仍再雨。\n宜禾黍。\n秋成处处宜禾黍。\n坊市万家连岛屿。\n长杨□□□□□。\n□□□□□□□。\n能歌舞。\n刘郎不□□□□。"
  ],
  [
    "吹柳絮・瑞鹧鸪",
    "贺铸",
    "月痕依约到西厢。\n曾羡花枝拂短墙。\n初未识愁那得泪，每浑疑梦奈馀香。\n歌逢袅处眉先妩，酒半酣时眼更狂。\n闲倚绣帘吹柳絮，问何人似冶游郎。"
  ],
  [
    "江如练・蝶恋花",
    "贺铸",
    "睡鸭鲈寒熏麝煎。\n寂寂歌梁，无计留归燕。\n十二曲阑闲倚遍。\n一杯长待何人劝。\n不识当年桃叶面。\n吟咏佳词，想像犹曾见。\n两桨往来风与便。\n潮平月上江如练。"
  ],
  [
    "宴齐云・南歌子",
    "贺铸",
    "境跨三千里，楼侵尺五天。\n碧鸳鸯瓦昼生烟。\n未信西山台观、压当年。\n野色分禾黍，秋声入管弦。\n闲挥弹麈襞吟笺。\n三十万家风月、共流连。"
  ],
  [
    "醉琼枝・定风波",
    "贺铸",
    "槛外雨波新涨，门前烟柳浑青。\n寂寞文园淹卧久，推枕援琴涕自零。\n无人著意听。\n绪绪风披芸幌，锓锓月到萱庭。\n长记合欢东管夜，与解香罗掩绣屏。\n琼枝半醉醒。"
  ],
  [
    "□□□・更漏子",
    "贺铸",
    "酒三行，琴再弄。\n宛是和鸣双凤。\n罗斗帐，绣屏风。\n浓香夜夜同。\n去年欢，今夕梦。\n怊怅晓钟初动。\n休道梦，觉来空。\n当时亦梦中。"
  ],
  [
    "梦相亲・玉楼春",
    "贺铸",
    "清琴再鼓求凰弄。\n紫陌屡盘骄马鞚。\n远山眉样认心期，流水车音牵目送。\n归来翠被和衣拥。\n醉解寒生钟鼓动。\n此欢只许梦相亲，每向梦中还说梦。"
  ],
  [
    "罗敷歌・采桑子",
    "贺铸",
    "高楼帘卷秋风里，目送斜阳。\n衾枕遗香。\n今夜还如昨夜长。\n玉人望月销凝处，应在西厢。\n半掩兰堂。\n惟有纱灯伴绣床。"
  ],
  [
    "罗敷歌・采桑子",
    "贺铸",
    "河阳官罢文园病，触绪萧然。\n犀麈流连。\n喜见清蟾似旧圆。\n人生聚散浮云似，回首明年。\n何处尊前。\n怅望星河共一天。"
  ],
  [
    "罗敷歌・采桑子",
    "贺铸",
    "东南自古繁华地，歌吹扬州。\n十二青楼。\n最数秦娘第一流。\n季鹰久负鲈鱼兴，不住今秋。\n已办归舟。\n伴我江湖作胜游。"
  ],
  [
    "罗敷歌・采桑子",
    "贺铸",
    "自怜楚客悲秋思，难写丝桐。\n目断书鸿。\n平淡江山落照中。\n谁家水调声声怨，黄叶西风。\n罨画桥东。\n十二玉楼空更空。"
  ],
  [
    "罗敷歌・采桑子",
    "贺铸",
    "东亭南馆逢迎地，几醉红裙。\n凄怨临分。\n四叠阳关忍泪闻。\n谁怜今夜篷窗雨，何处渔村。\n酒冷灯昏。\n不许愁人不断魂。"
  ],
  [
    "小重山",
    "贺铸",
    "玉指金徽一再弹。\n新声传访戴，雪溪寒。\n两行墨妙破冰纨。\n牵情处，幽恨寄毫端。\n昵语强羞难。\n相逢真许似，镜中鸾。\n小梅疏影近杯盘。\n东风里，谁共倚阑干。"
  ],
  [
    "小重山",
    "贺铸",
    "帘影新妆一破颜。\n玳筵回雪舞，小云鬟。\n琼枝擢秀望难攀。\n凝情处，千里望蓬山。\n歌断酒阑珊。\n画船箫鼓转，绿杨湾。\n坠钿残燎水堂关。\n斜阳里，双燕伴人闲。"
  ],
  [
    "小重山",
    "贺铸",
    "枕上阊门五报更。\n蜡灯香灺冷，恨天明。\n青苹风转彩帆轻。\n樯头燕，多谢伴人行。\n临镜想倾城。\n两尖愁黛浅，泪波横。\n艳歌重记遣离情。\n缠绵处，翻是断肠声。"
  ],
  [
    "小重山",
    "贺铸",
    "月月相逢只旧圆。\n迢迢三十夜，夜如年。\n伤心不照绮罗筵。\n孤舟里，单枕若为眠。\n茂苑想依然。\n花楼连苑起，压漪涟。\n玉人千里共婵娟。\n清琴怨，肠断亦如弦。"
  ],
  [
    "河传",
    "贺铸",
    "华堂张燕。\n向尊前妙选，舞裙歌扇。\n彼美个人，的的风流心眼。\n恨寻芳来晚。\n曲街灯火香尘散。\n犹约晨妆，一觇春风面。\n惆怅善和坊里，平桥南畔。\n小青楼、帘不卷。"
  ],
  [
    "河传",
    "贺铸",
    "华堂重厦，向尊前更听，碧云新怨。\n玉指钿徽，总是挑人心眼。\n恨随红蜡短。\n彩旗影动船头转。\n双桨凌波，惟念人留恋。\n江上暮潮，隐隐山横南岸。\n奈离愁、分不断。"
  ],
  [
    "侍香金童",
    "贺铸",
    "楚梦方回，翠被寒如水。\n尚想见、扬州桃李。\n姿秀韵闲何物比。\n玉管秋风，漫声流美。\n燕堂开，双按秦弦呈素指。\n宝雁参差飞不起。\n三五彩蟾明夜是。\n屈曲阑干，断肠千里。"
  ],
  [
    "凤栖梧・蝶恋花",
    "贺铸",
    "独立江东人婉娈。\n粉本花真，千里依稀见。\n闲弄彩毫濡玉砚。\n缠绵春思□歌扇。\n爱我竹窗新句练。\n小砑凌笺、偷寄西风燕。\n乍可问名赊识面。\n十年多病风情浅。"
  ],
  [
    "蕙清风",
    "贺铸",
    "何许最悲秋，凄风残照。\n临水复登山，莞然西笑。\n车马几番尘，自古长安道。\n问谁是、後来年少。\n飞集两悠悠，江滨海岛。\n乘雁与双凫，强分多少。\n传语酒家胡，岁晚从吾好。\n待做个、醉乡遗老。"
  ],
  [
    "虞美人",
    "贺铸",
    "粉娥齐敛千金笑。\n愁结眉峰小。\n渭城才唱浥轻尘。\n无奈两行红泪、湿香巾。\n伤心风月南城道。\n几纵朱轓到。\n明年载酒洛阳春。\n还念淮山楼上、倚阑人。"
  ],
  [
    "点绛唇",
    "贺铸",
    "见面无多，坐来百媚生馀态。\n後庭春在。\n折取残红戴。\n小小兰舟，荡桨东风快。\n何愁载。\n缠绵难解。\n不似罗裙带。"
  ],
  [
    "渔家傲",
    "贺铸",
    "莫厌香醪斟绣履。\n吐茵也是风流事。\n今夜夜寒愁不睡。\n披衣起。\n挑灯开卷花生纸。\n倩问尊前桃与李。\n重来若个犹相记。\n前度刘郎应老矣。\n行乐地。\n兔葵燕麦春风里。"
  ],
  [
    "感皇恩",
    "贺铸",
    "歌笑见馀妍，情生眄睐。\n拥髻扬蛾黛。\n多态。\n小花深院，漏促离襟将解。\n恼人红蜡泪。\n啼相对。\n芳草唤愁，愁来难奈。\n兰叶犹堪向谁采。\n小楼妆晚，应念斑骓何在。\n碧云长有待。\n斜阳外。"
  ],
  [
    "菩萨蛮",
    "贺铸",
    "彩舟载得离愁动。\n无端更借樵风送。\n波渺夕阳迟。\n销魂不自持。\n良宵谁与共。\n赖有窗间梦。\n可奈梦回时。\n一番新别离。"
  ],
  [
    "菩萨蛮",
    "贺铸",
    "章台游冶金龟婿。\n归来犹带醺醺醉。\n花漏怯春宵。\n云屏无限娇。\n绛纱灯影背。\n玉枕钗声碎。\n不待宿酲销。\n马嘶催早朝。"
  ],
  [
    "菩萨蛮",
    "贺铸",
    "曲门南与鸣珂接。\n小园绿径飞胡蝶。\n下马访婵娟。\n笑迎妆阁前。\n鹧鸪声几叠。\n艳艳金蕉叶。\n未许被香鞯。\n月生楼外天。"
  ],
  [
    "菩萨蛮",
    "贺铸",
    "绿窗残梦闻鶗鴂。\n曲屏映枕春山叠。\n梳□发如蝉。\n镜生波上莲。\n绛裙金缕褶。\n学舞腰肢怯。\n帘下小凭肩。\n与人双翠钿。"
  ],
  [
    "菩萨蛮",
    "贺铸",
    "绿杨眠後拖烟穗。\n日长扫尽青苔地。\n香断入帘风。\n炉心檀烬红。\n兰溪修祓禊。\n上巳明朝是。\n不许放春慵。\n景阳临晓钟。"
  ],
  [
    "菩萨蛮",
    "贺铸",
    "粉香映叶花羞日。\n窗间宛转蜂寻蜜。\n欢罢卷帘时。\n玉纤匀面脂。\n舞裙金斗熨。\n绛襭鸳鸯密。\n翠带一双垂。\n索人题艳诗。"
  ],
  [
    "菩萨蛮",
    "贺铸",
    "子规啼梦罗窗晓。\n开奁拂镜严妆早。\n彩碧画丁香。\n背垂裙带长。\n钿筝寻旧曲。\n愁结眉心绿。\n犹恨夜来时。\n酒狂归太迟。"
  ],
  [
    "菩萨蛮",
    "贺铸",
    "虚堂向壁青灯灭。\n觉来惊见横窗月。\n起看月平西。\n城头乌夜啼。\n兰衾羞更入。\n枕偷声泣。\n肠断数残更。\n望明天未明。"
  ],
  [
    "菩萨蛮",
    "贺铸",
    "芭蕉衬雨秋声动。\n罗窗恼破鸳鸯梦。\n愁倚□帘栊。\n灯花落地红。\n枕横衾浪拥。\n好夜无人共。\n莫道粉墙东。\n蓬山千万重。"
  ],
  [
    "菩萨蛮",
    "贺铸",
    "朱甍碧树莺声晓。\n残醺残梦犹相恼。\n薄雨隔轻帘。\n寒侵白纻衫。\n锦屏人起早。\n惟见馀妆好。\n眉样学新蟾。\n春愁入翠尖。"
  ],
  [
    "菩萨蛮",
    "贺铸",
    "炉烟微度流苏帐。\n孤衾冷叠芙蓉浪。\n蟋蟀不离床。\n伴人愁夜长。\n玉人飞阁上。\n见月还相望。\n相望莫相忘。\n应无未断肠。"
  ],
  [
    "于飞乐",
    "贺铸",
    "日薄云融。\n满城罗绮芳丛。\n一枝粉淡香浓。\n几销魂，偏健羡、紫蝶黄蜂。\n繁华梦断，酒醒来、扫地春空。\n武陵原、回头何处，情随流水无穷。\n寄两行清泪，想几许残红。\n惜花人老，年年奈、依旧东风。"
  ],
  [
    "浣溪沙",
    "贺铸",
    "双鹤横桥阿那边。\n静坊深院闭婵娟。\n五度花开三处见，两依然。\n水眄难禁频领□，歌云犹许小流连。\n破得尊前何限恨，不论钱。"
  ],
  [
    "品令",
    "贺铸",
    "怀彼美。\n愁与泪。\n分占眉丛眼尾。\n求好梦、闲拥鸳鸯绮。\n恨啼鸟、唤人起。\n目断清淮楼上，心寄长洲坊里。\n迢迢地。\n七百三十里。\n几重山，几重水。"
  ],
  [
    "海月谣",
    "贺铸",
    "楼平叠巘。\n瞰瀛海、波三面。\n碧云扫尽，桂轮滉玉，鲸波张练。\n化出无边宝界，是名壮观。\n追游汗漫。\n愿少借、长风便。\n麻姑相顾，□然笑指，寒潮清浅。\n顿觉蓬莱方丈，去人不远。"
  ],
  [
    "鹧鸪天",
    "贺铸",
    "轰醉王孙玳瑁筵。\n渴虹垂地吸长川。\n侧商调里清歌送，破尽穷愁直几钱。\n孤棹舣，小江边。\n爱而不见酒中仙。\n伤心两岸官杨柳，已带斜阳又带蝉。"
  ],
  [
    "忆仙姿・如梦令",
    "贺铸",
    "白纻春衫新制。\n准拟采兰修禊。\n遮日走京尘，何啻分阴如岁。\n留滞。\n留滞。\n不似行云难系。"
  ],
  [
    "忆仙姿・如梦令",
    "贺铸",
    "日日春风楼上。\n不见石城双桨。\n鸳枕梦回时，烛泪屏山相向。\n流荡。\n流荡。\n门外白苹溪涨。"
  ],
  [
    "忆仙姿・如梦令",
    "贺铸",
    "相见时难别易。\n何限玉琴心意。\n眉黛只供愁，羞见双鸳鸯字。\n憔悴。\n憔悴。\n蜡烛销成红泪。"
  ],
  [
    "忆仙姿・如梦令",
    "贺铸",
    "罗绮丛中初见。\n理鬓横波流转。\n半醉不胜情，帘影犹招歌扇。\n留恋。\n留恋。\n秋夜辞巢双燕。"
  ],
  [
    "忆仙姿・如梦令",
    "贺铸",
    "雨後一分春减。\n深院落红如糁。\n柳外出秋千，度日彩旗风飐。\n销黯。\n销黯。\n门共宝奁长掩。"
  ],
  [
    "忆仙姿・如梦令",
    "贺铸",
    "柳下玉骢双鞚。\n蝉鬓宝钿浮动。\n半醉倚迷楼，聊送斜阳三弄。\n豪纵。\n豪纵。\n一觉扬州春梦。"
  ],
  [
    "忆仙姿・如梦令",
    "贺铸",
    "何处偷谐心赏。\n促坐绮罗筵上。\n不记下楼时，醉□月侵书幌。\n怀想。\n怀想。\n清丽歌声妆样。"
  ],
  [
    "忆仙姿・如梦令",
    "贺铸",
    "江上潮回风细。\n红袖倚楼凝睇。\n天际认归舟，但见平林如荠。\n迢递。\n迢递。\n人更远於天际。"
  ],
  [
    "忆仙姿・如梦令",
    "贺铸",
    "梦想山阴游冶。\n深径碧桃花谢。\n曲水稳流觞，暖絮芳兰堪藉。\n萧洒。\n萧洒。\n月棹烟蓑东下。"
  ],
  [
    "凤栖梧・蝶恋花",
    "贺铸",
    "挑菜踏青都过却。\n杨柳风轻，摆动秋千索。\n啼鸟自惊花自落。\n有人同在真珠箔。\n淡净衣裳妆□薄。\n闲凭银筝，睡鬓慵梳掠。\n试问为谁添瘦弱。\n娇羞只把眉颦著。"
  ],
  [
    "芳草渡・系裙腰",
    "贺铸",
    "留征辔，送离杯。\n羞泪下，拈青梅。\n低声问道几时回。\n秦筝雁促，此夜为谁排。\n君去也，远蓬莱。\n千里地，信音乖。\n相思成病底情怀。\n和烦恼，寻个便，送将来。"
  ],
  [
    "浪淘沙",
    "贺铸",
    "把酒欲歌骊。\n浓醉何辞。\n玉京烟柳欲黄时。\n明日景阳门外路，相背春归。\n敛泪复牵衣。\n私语迟迟。\n可怜谁会两心期。\n惟有画帘斜月见，应共人知。"
  ],
  [
    "浪淘沙",
    "贺铸",
    "一十二都门。\n梦想能频。\n无言桃李几经春。\n艳粉鲜香开自落，还为何人。\n白纻别时新。\n苒苒征尘。\n镜中消瘦老於真。\n赖有天涯风月在，依旧相亲。"
  ],
  [
    "浪淘沙",
    "贺铸",
    "潮涨湛芳桥。\n难渡兰桡。\n卷帘红袖莫相招。\n十二阑干今夜月，谁伴吹箫。\n烟草接亭皋。\n归思迢迢。\n兰成老去转无憀。\n偏恨秋风添鬓雪，不共魂销。"
  ],
  [
    "浪淘沙",
    "贺铸",
    "雨过碧云秋。\n烟草汀洲。\n远山相对一眉愁。\n可惜芳年桥畔柳，不系兰舟。\n为问木兰舟。\n何处淹留。\n相思今夜忍登楼。\n楼下谁家歌水调，明月扬州。"
  ],
  [
    "夜游宫",
    "贺铸",
    "江面波纹皱縠。\n江南岸、草和烟绿。\n初过寒食一百六。\n采苹游，□香裙，鸣佩玉。\n心事偷相属。\n赋春恨、彩笺双幅。\n今夜小楼吹凤竹。\n谢东风，寄情人，肠断曲。"
  ],
  [
    "忆仙姿・如梦令",
    "贺铸",
    "莲叶初生南浦。\n两岸绿杨飞絮。\n向晚鲤鱼风，断送彩帆何处。\n凝伫。\n凝伫。\n楼外一江烟雨。"
  ],
  [
    "忆仙姿・如梦令",
    "贺铸",
    "彩舫解维官柳。\n楼上谁家红袖。\n团扇弄微风，如为行人招手。\n回首。\n回首。\n云断武陵溪口。"
  ],
  [
    "思越人・朝天子",
    "贺铸",
    "京口瓜洲记梦间。\n朱扉犹想映花关。\n东风太是无情思，不许扁舟兴尽还。\n春水漫，夕阳闲。\n乌樯几转绿杨湾。\n红尘十里扬州过，更上迷楼一借山。"
  ],
  [
    "清平乐",
    "贺铸",
    "吴波不动。\n四际晴山拥。\n载酒一尊谁与共。\n回首江湖旧梦。\n长艚珠箔青篷。\n橹声鸦轧征鸿。\n泪□镂檀香枕，醉眠摇□春风。"
  ],
  [
    "清平乐",
    "贺铸",
    "宋邻东畔。\n明月关深院。\n玉指金徽调旧怨。\n楚客归心欲断。\n城隅芳草初春。\n佳期重约临分。\n丽句漫题双带，也愁系住行云。"
  ],
  [
    "清平乐",
    "贺铸",
    "厌厌别酒。\n更执纤纤手。\n指似归期庭下柳。\n一叶西风前後。\n无端不系孤舟。\n载将多少离愁。\n又是十分明月，照人两处登楼。"
  ],
  [
    "木兰花・玉楼春",
    "贺铸",
    "嫣然何啻千金价。\n意远态闲难入画。\n更无方便只尊前，说尽牵情多少话。\n别来乐事经春罢。\n枉度佳春抛好夜。\n如今触绪易销魂，最是不堪风月下。"
  ],
  [
    "木兰花・玉楼春",
    "贺铸",
    "朝来著眼沙头认。\n五两竿摇风色顺。\n佳期学取弄潮儿，人纵无情潮有信。\n纷纷花雨红成阵。\n冷酒青梅寒食近。\n漫将江水比闲愁，水尽江头愁不尽。"
  ],
  [
    "减字木兰花",
    "贺铸",
    "春容秀润。\n二十四番花有信。\n鸾镜佳人。\n得得浓妆样样新。\n情无远近。\n水阔山长分不尽。\n一断音尘。\n泪眼花前只见春。"
  ],
  [
    "减字木兰花",
    "贺铸",
    "闲情减旧。\n无奈伤春能作瘦。\n桂楫兰舟。\n几送人归我滞留。\n西门官柳。\n满把青青临别手。\n谁共登楼。\n分取烟波一段愁。"
  ],
  [
    "减字木兰花",
    "贺铸",
    "南园清夜。\n临水朱阑垂柳下。\n从坐莲花。\n潋滟觥船泛露华。\n酒阑歌罢。\n双□前愁东去也。\n回想人家。\n芳草平桥一径斜。"
  ],
  [
    "减字木兰花",
    "贺铸",
    "多情多病。\n万斛闲愁量有剩。\n一顾倾城。\n惟觉尊前笑不成。\n探香幽径。\n好住东风谁主领。\n多谢流莺。\n欲别频啼四五声。"
  ],
  [
    "摊破木兰花・木兰花",
    "贺铸",
    "南浦东风落暮潮。\n祓禊人归，相并兰桡。\n回身昵语不胜娇。\n犹碍华灯，扇影频摇。\n重泛青翰顿寂寥。\n魂断高城手漫招。\n佳期应待鹊成桥。\n为问行云，谁伴朝朝。"
  ],
  [
    "摊破木兰花・木兰花",
    "贺铸",
    "芳草裙腰一尺围。\n粉郎香润，清洒蔷薇。\n为嫌风日下楼稀。\n杨柳青阴，深闭朱扉。\n枉是尊前调玉徽。\n彩鸾何事逐鸡飞。\n楚台赋客莫相违。\n留住行云，好待郎归。"
  ],
  [
    "南乡子",
    "贺铸",
    "秋半雨凉天。\n望後清蟾未破圆。\n二十四桥游冶处，留连。\n携手娇饶步步莲。\n眉宇有馀妍。\n初破瓜时正妙年。\n玉局弹棋无限意，缠绵。\n肠断吴蚕两处眠。"
  ],
  [
    "南乡子",
    "贺铸",
    "柳岸舣兰舟。\n更结东山谢氏游。\n红泪清歌催落景，回头。\n□出尊前一段愁。\n东水漫西流。\n谁道行云肯驻留。\n无限鲜飙吹芷若，汀洲。\n生羡鸳鸯得自由。"
  ],
  [
    "临江仙",
    "贺铸",
    "暂假临淮东道主，每逃歌舞华筵。\n经年未办买山钱。\n筋骸难强，久坐沐猴禅。\n行拥一舟称浪士，五湖春水如天。\n越人相顾足嫣然。\n何须绣被，来伴拥蓑眠。"
  ],
  [
    "罗敷歌・采桑子",
    "贺铸",
    "东山未办终焉计，聊尔西来。\n花苑平台。\n倦客登临第几回。\n连延复道通驰道，十二门开。\n车马尘埃。\n怅望江南雪後梅。"
  ],
  [
    "点绛唇",
    "贺铸",
    "一幅霜绡，麝煤熏腻纹丝缕。\n掩妆无语。\n的是销凝处。\n薄暮兰桡，漾下苹花渚。\n风留住。\n绿杨归路。\n燕子西飞去。"
  ],
  [
    "南歌子",
    "贺铸",
    "绣幕深朱户，熏炉小象床。\n扶肩醉被冒明珰。\n绣履可怜分破、两鸳鸯。\n梦枕初回雨，啼钿半□妆。\n一钩新月渡横塘。\n谁认凌波微步、袜尘香。"
  ],
  [
    "南歌子",
    "贺铸",
    "心蹙黄金缕，梢垂白玉团。\n孤芳不怕雪霜寒。\n先向百花头上、探春□。\n傍水添新韵，横墙露粉颜。\n夜来和月起凭阑。\n认得暗香微度、有无间。"
  ],
  [
    "小重山",
    "贺铸",
    "一叶西风生嫩凉。\n彩舟旗影动，背斜阳。\n溪流几曲似回肠。\n高城远，今夜为谁长。\n正节号清狂。\n苎萝标韵美，倚新妆。\n月华歌调转清商。\n尊酒畔，好住伴刘郎。"
  ],
  [
    "清平乐",
    "贺铸",
    "林皋叶脱。\n楼下清江阔。\n船里琵琶金捍拨。\n弹断么弦再抹。\n夜潮州渚生寒。\n城头星斗阑干。\n忍话旧游新梦，三千里外长安。"
  ],
  [
    "清平乐",
    "贺铸",
    "沈侯销瘦。\n八咏新题就。\n惆怅酒醒兼梦後。\n带眼如何复旧。\n几时一叶兰舟。\n画桡鸦轧东流。\n新市小桥西畔，有人长倚妆楼。"
  ],
  [
    "木兰花・玉楼春",
    "贺铸",
    "罗襟粉汗和香浥。\n纤指留痕红一捻。\n离亭再卜和欢期，寻见石榴双翠叶。\n危楼欲上危肠怯。\n纵得鸾胶难寸接。\n西风燕子会来时，好付小笺封泪帖。"
  ],
  [
    "玉连环・一落索",
    "贺铸",
    "别酒更添红粉泪。\n促成愁醉。\n相逢浅笑合微吟，撩惹到、缠绵地。\n花下解携重附耳。\n佳期深记。\n青翰舟稳绣衾香，谁禁断、东流水。"
  ],
  [
    "西江月",
    "贺铸",
    "携手看花深径，扶肩待月斜廊。\n临分少伫已伥伥。\n此段不堪回想。\n欲寄书如天远，难销夜似年长。\n小窗风雨碎人肠。\n更在孤舟枕上。"
  ],
  [
    "摊破木兰花・木兰花",
    "贺铸",
    "桂叶眉丛恨自成。\n锦瑟弦调，双凤和鸣。\n钗梁玉胜挂兰缨。\n帘影沈沈，月堕参横。\n屏护文茵翠织成。\n摘佩牵裾，燕样腰轻。\n清溪百曲可怜生。\n大抵新欢，此夜□情。"
  ],
  [
    "点绛唇",
    "贺铸",
    "十二层楼，梦回缥缈非烟里。\n此情何寄。\n赖尔荆江水。\n莫谓东君，触处逢桃李。\n留深意。\n温柔乡里。\n自有终焉计。"
  ],
  [
    "诉衷情",
    "贺铸",
    "不堪回首卧云乡。\n羁宦负清狂。\n年来镜湖风月，鱼鸟两相忘。\n秦塞险，楚山苍。\n更斜阳。\n画桥流水，曾见扁舟，几度刘郎。"
  ],
  [
    "诉衷情",
    "贺铸",
    "半销檀粉睡痕新。\n背镜照樱唇。\n临风再歌团扇，深意属何人。\n轻调笑，浅凝颦。\n认情亲。\n最难堪酒，似不胜情，依样伤春。"
  ],
  [
    "怨三三",
    "贺铸",
    "玉津春水绿如蓝。\n宫柳毵毵。\n桥上东风侧帽檐。\n记佳节、约是重三。\n飞楼十二珠帘。\n恨不贮、当年彩蟾。\n对梦雨廉纤。\n愁随芳草，绿遍江南。"
  ],
  [
    "醉春风",
    "贺铸",
    "楼外屏山秀。\n凭阑新梦後。\n归云何许误心期，候候候。\n到陇梅花，渡江桃叶，断魂招手。\n楚制汗衫旧。\n啼妆曾枕袖。\n东阳咏罢不胜情，瘦瘦瘦。\n隋岸伤离，渭城怀远，一枝烟柳。"
  ],
  [
    "忆秦娥",
    "贺铸",
    "晓朦胧。\n前溪百鸟啼匆匆。\n啼匆匆。\n凌波人去，拜月楼空。\n去年今日东门东。\n鲜妆辉映桃花红。\n桃花红。\n吹开吹落，一任东风。"
  ],
  [
    "忆秦娥",
    "贺铸",
    "风惊幕。\n灯前细雨檐花落。\n檐花落。\n玉台清镜，泪淹妆薄。\n良时不再须行乐。\n王孙莫负东城约。\n东城约。\n一分春色，为君留著。"
  ],
  [
    "忆秦娥",
    "贺铸",
    "著春衫。\n玉鞭鞭马南城南。\n南城南。\n柔条芳草，留驻金衔。\n粉娥采叶供新蚕。\n蚕饥略许携纤纤。\n携纤纤。\n湔裙淇上，更待初三。"
  ],
  [
    "河满子",
    "贺铸",
    "每恨相逢薄处，可怜欲去迟回。\n犹记新声团扇□，殷勤再引馀杯。\n为问依依杨柳，秋风好住章台。\n疏雨忽随云断，斜阳却送潮回。\n桃叶青山长在眼，几时双楫迎来。\n如待碧阑红药，一年两度花开。"
  ],
  [
    "连理枝",
    "贺铸",
    "绣幌闲眠晓。\n处处闻啼鸟。\n枕上无情，斜风横雨，落花多少。\n想灞桥、春色老於人，恁江南梦杳。\n往事今何道。\n聊咏池塘草。\n怀县年来，萧萧壮发，可堪频照。\n赖醉乡、佳境许徜徉，惜归欤不早。"
  ],
  [
    "金凤钩",
    "贺铸",
    "江南又叹流寓。\n指芳物、伴人迟暮。\n搅晴风絮。\n弄寒烟雨。\n春去更无寻处。\n石城楼观青霞举。\n想艇子、寄谁容与。\n断云荆渚。\n限潮湓浦。\n不见莫愁归路。"
  ],
  [
    "芳洲泊・踏莎行",
    "贺铸",
    "露叶栖萤，风枝袅鹊。\n水堂离燕褰珠箔。\n一声横玉吹流云，厌厌凉月西南落。\n江际吴边，山侵楚角。\n兰桡明夜芳洲泊。\n殷勤留语采香人，清尊不负黄花约。"
  ],
  [
    "摊破浣溪沙・山花子",
    "贺铸",
    "曲磴斜阑出翠微。\n西州回首思依依。\n风物宛然长在眼，只人非。\n绿树隔巢黄鸟并，沧洲带雨白鸥飞。\n多谢子规啼劝我，不如归。"
  ],
  [
    "江南曲・踏莎行",
    "贺铸",
    "蝉韵清弦，溪横翠縠。\n翩翩彩鹢帆开幅。\n黄帘绛幕掩香风，当筵灿灿人如玉。\n浅黛凝愁，明波转瞩。\n兰情似怨临行促。\n不辞寸断九回肠，殷勤更唱江南曲。"
  ],
  [
    "江南曲・踏莎行",
    "贺铸",
    "鸦轧齐桡，□冬叠鼓。\n浮骖晚下金牛渚。\n莫愁应自有愁时，篷窗今夜潇潇雨。\n杜若芳洲。\n芙蓉别浦。\n依依艳笑逢迎处。\n随潮风自石城来，潮回好寄人传语。"
  ],
  [
    "江南曲・踏莎行",
    "贺铸",
    "小苑浴兰，微波寄叶。\n石城回首山重沓。\n绮窗烟雨梦佳期，飞霞艇子雕檀楫。\n楼回披襟，廊长响屧。\n供愁麝月眉心帖。\n紫箫闲捻度新声，有人偷倚阑干掐。"
  ],
  [
    "吴门柳・渔家傲",
    "贺铸",
    "窈窕盘门西转路。\n残阳映带青山暮。\n最是长杨攀折苦。\n堪怜许。\n清霜翦断和烟缕。\n春水归期端不负。\n依依照影临南浦。\n留取木兰舟少住。\n无风雨。\n黄昏月上潮平去。"
  ],
  [
    "吴门柳・渔家傲",
    "贺铸",
    "啸度万松千步岭。\n钱湖门外非尘境。\n见底碧漪如眼净。\n岚光映。\n镜屏百曲新磨莹。\n好月为人重破瞑。\n云头艳艳开金饼。\n传语桂娥应奈静。\n堪乘兴。\n尊前听我游仙咏。"
  ],
  [
    "雁後归・临江仙",
    "贺铸",
    "巧翦合欢罗胜子，钗头春意翩翩。\n艳歌浅拜笑嫣然。\n愿郎宜此酒，行乐驻华年。\n未是文园多病客，幽襟凄断堪怜。\n旧游梦挂碧云边。\n人归落雁後，思发在花前。"
  ],
  [
    "雁後归・临江仙",
    "贺铸",
    "鸦背夕阳山映断，绿杨风扫津亭。\n月生河影带疏星。\n青松巢白鸟，深竹逗流萤。\n隔水彩舟然绛蜡，碧窗想见娉婷。\n浴兰熏麝助芳馨。\n湘弦弹未半，凄怨不堪听。"
  ],
  [
    "雁後归・临江仙",
    "贺铸",
    "翡翠楼高帘幕薄，温家小玉妆台。\n画眉难称怯人催。\n羞从面色起，娇逐语声来。\n门外木兰花艇子，垂杨风扫纤埃。\n平湖一镜绿萍开。\n缓歌轻调笑，薄暮采莲回。"
  ],
  [
    "鸳鸯梦・临江仙",
    "贺铸",
    "午醉厌厌醒自晚，鸳鸯春梦初惊。\n闲花深院听啼莺。\n斜阳如有意，偏傍小窗明。\n莫倚雕阑怀往事，吴山楚水纵横。\n多情人奈物无情。\n闲愁朝复暮，相应两潮生。"
  ],
  [
    "念彩云・夜游宫",
    "贺铸",
    "流水苍山带郭。\n寻尘迹、宛然如昨。\n犹记黄花携手约。\n误重来，小庭花，空自落。\n不怨兰情薄。\n可怜许、彩云漂泊。\n紫燕西飞书漫托。\n碧城中，几青楼，垂画幕。"
  ],
  [
    "烛影摇红",
    "贺铸",
    "波影翻帘，泪痕凝蜡青山馆。\n故人千里念佳期，襟佩如相款。\n惆怅更长梦短。\n但衾枕、馀芬剩暖。\n半窗斜月，照人肠断，啼鸟不管。"
  ],
  [
    "小重山",
    "贺铸",
    "花院深疑无路通。\n碧纱窗影下，玉芙蓉。\n当时偏恨五更钟。\n分携处，斜月小帘栊。\n楚梦冷沈踪。\n一双金缕枕，半床空。\n画桥临水凤城东。\n楼前柳，憔悴几秋风。"
  ],
  [
    "减字浣溪沙・浣溪沙",
    "贺铸",
    "秋水斜阳演漾金。\n远山隐隐隔平林。\n几家村落几声砧。\n记得西楼凝醉眼，昔年风物似如今。\n只无人与共登临。"
  ],
  [
    "减字浣溪沙・浣溪沙",
    "贺铸",
    "三扇屏山匝象床。\n背灯偷解素罗裳。\n粉肌和汗自生香。\n易失旧欢劳蝶梦，难禁新恨费鸾肠。\n今宵风月两相忘。"
  ],
  [
    "减字浣溪沙・浣溪沙",
    "贺铸",
    "鼓动城头啼暮鸦。\n过云时送雨些些。\n嫩凉如水透窗纱。\n弄影西厢侵户月，分香东畔拂墙花。\n此时相望抵天涯。"
  ],
  [
    "减字浣溪沙・浣溪沙",
    "贺铸",
    "烟柳春梢蘸晕黄。\n井阑风绰小桃香。\n觉时帘幕又斜阳。\n望处定无千里眼，断来能有几回肠。\n少年禁取恁凄凉。"
  ],
  [
    "减字浣溪沙・浣溪沙",
    "贺铸",
    "梦想西池辇路边。\n玉鞍骄马小辎軿。\n春风十里斗婵娟。\n临水登山漂泊地，落花中酒寂寥天。\n个般情味已三年。"
  ],
  [
    "减字浣溪沙・浣溪沙",
    "贺铸",
    "莲烛啼痕怨漏长。\n吟蛩随月到回廊。\n一屏烟景画潇湘。\n连夜断无行雨梦，隔年犹有著人香。\n此情须信是难忘。"
  ],
  [
    "减字浣溪沙・浣溪沙",
    "贺铸",
    "闲把琵琶旧谱寻。\n四弦声怨却沈吟。\n燕飞人静画堂深。\n欹枕有时成雨梦，隔帘无处说春心。\n一从灯夜到如今。"
  ],
  [
    "减字浣溪沙・浣溪沙",
    "贺铸",
    "鹦鹉无言理翠襟。\n杏花零落昼阴阴。\n画桥流水半篙深。\n芳径与谁寻斗草，绣床终日罢拈针。\n小笺香管写春心。"
  ],
  [
    "减字浣溪沙・浣溪沙",
    "贺铸",
    "鹦鹉惊人促下帘。\n碧纱如雾隔香奁。\n雪儿窥镜晚蛾纤。\n乌鹊桥边河络角，鸳鸯楼外月西南。\n门前嘶马弄金衔。"
  ],
  [
    "减字浣溪沙・浣溪沙",
    "贺铸",
    "宫锦袍熏水麝香。\n越纱裙染郁金黄。\n薄罗依约见明妆。\n绣陌不逢携手伴，绿窗谁是画眉郎。\n春风十里断人肠。"
  ],
  [
    "减字浣溪沙・浣溪沙",
    "贺铸",
    "青翰舟中祓禊筵。\n粉娥窥影两神仙。\n酒阑飞去作非烟。\n重访旧游人不见，雨荷风蓼夕阳天。\n折花临水思茫然。"
  ],
  [
    "酒泉子",
    "晁补之",
    "萱草戎葵，松菊堂深犹畏暑，晚云催雨霭帘栊。\n满楼风。\n池莲翻倒小莲红。\n看扫鉴、天清似水，一轮明月却当空。\n画栏中。"
  ],
  [
    "归田乐",
    "晁补之",
    "春又去，似别佳人幽恨积。\n闲庭院，翠阴满，添昼寂。\n一枝梅最好，至今忆。\n正梦断，炉烟袅，参差疏帘隔。\n为何事、年年春恨，问花应会得。"
  ],
  [
    "诉衷情",
    "晁补之",
    "东城南陌路歧斜。\n芳草遍藏遮。\n黄鹂自是来晚，莫恨海棠花。\n惊雪絮，满天涯。\n送春赊。\n问春莫是，忆著东君，自去还家。"
  ],
  [
    "金凤钩",
    "晁补之",
    "春辞我向何处。\n怪草草、夜来风雨。\n一簪华发，少欢饶恨，无计春且住。\n春回常恨寻无路。\n试向我、小园徐步。\n一阑红药，倚风含露。\n春自未曾归去。"
  ],
  [
    "金凤钩",
    "晁补之",
    "雪消闲步花畔。\n试屈指、早春将半。\n樱桃枝上最先到，却恨小梅芳浅。\n忽惊拂水双来燕。\n暗自忆、故人犹远。\n一分风雨占春愁，一来又对花肠断。"
  ],
  [
    "生查子",
    "晁补之",
    "永日向人妍，百合忘忧草。\n午枕梦初回，远柳蝉声杳。\n藓井出冰泉，洗瀹烦襟了。\n却挂小帘钩，一缕炉烟袅。"
  ],
  [
    "行香子",
    "晁补之",
    "前岁栽桃，今岁成蹊。\n更黄鹂、久住相知。\n微行清露，细履斜晖。\n对林中侣，闲中我，醉中谁。\n何妨到老，常闲常醉，任功名、生事俱非。\n衰颜难强，拙语多迟。\n但酒同行，月同坐，影同嬉。"
  ],
  [
    "诉衷情",
    "晁补之",
    "小园过午，便觉凉生翠柏。\n戎葵闲出墙红，萱草静依径绿。\n还是去年，浮瓜沈李，追凉故绕池边竹。\n小筵促。\n忽忆杨梅正熟。\n下山南畔，画舸笙歌逐。\n愁凝目。\n使君彩笔，佳人锦字，断弦怎续。\n尽日栏干曲。"
  ],
  [
    "木兰花・玉楼春",
    "晁补之",
    "小楼新创堪临远。\n一带寒山都入眼。\n人间应未觉春归，楼上已先变柳眼。\n风威自与微阳战。\n雪意不遮残腊换。\n少须文栋燕双回，来看东城花一片。"
  ],
  [
    "行香子",
    "晁补之",
    "归鸟翩翩，楼上黄昏。\n黯天气、残照馀痕。\n曲阑干里，有个愁人。\n向不言中，千载事，一年春。\n春来似客，春归如云。\n付楼前、行路双轮。\n倾江变酒，举斛为尊。\n断浮生外，愁千丈，不关身。"
  ],
  [
    "阮郎归",
    "晁补之",
    "小楼独上暮锺时。\n红霞楼外飞。\n烟中远鸟一双归。\n城门灯火微。\n横短吹，傍危梯。\n冰轮涌海迟。\n天涯幽恨有谁知。\n凉风时动衣。"
  ],
  [
    "碧牡丹",
    "晁补之",
    "渐老闲情减。\n春山事、撩心眼。\n似血桃花，似雪梨花相间。\n望极雅川，阳焰迷归雁。\n征鞍方长坂。\n正魂乱。\n旧事如云散。\n良游盛年俱换。\n罢说功名，但觉青山归晚。\n记插宫花，扶醉蓬莱殿。\n如今霜尘满。"
  ],
  [
    "江神子・江城子",
    "晁补之",
    "双鸳池沼水融融。\n桂堂东。\n又春风。\n今日看花，花胜去年红。\n把酒问花花不语，携手处，遍芳丛。\n留春且住莫匆匆。\n秉金笼。\n夜寒浓。\n沈醉插花，走马月明中。\n待得醒时君不见，不随水，即随风。"
  ],
  [
    "好事近",
    "晁补之",
    "风雨过中秋，愁对画帘银烛。\n那更气迟节晚，负重阳金菊。\n月期花信尚参差。\n功名更难卜。\n何事四时俱好，□一杯一曲。"
  ],
  [
    "行香子",
    "晁补之",
    "雪里清香，月下疏枝。\n更无花、比并琼姿。\n一年一见，千绕千回。\n向未开时，愁花放，恐花飞。\n芳樽移就，幽葩折取，似玉人，携手同归。\n杨州应记，东阁逢时。\n恨刘郎误，题诗句，怨桃溪。"
  ],
  [
    "盐角儿",
    "晁补之",
    "开时似雪。\n谢时似雪。\n花中奇绝。\n香非在蕊，香非在萼，骨中香彻。\n占溪风，留溪月。\n堪羞损、山桃如血。\n直饶更、疏疏淡淡，终有一般情别。"
  ],
  [
    "清平乐",
    "晁补之",
    "黄花过也。\n月酒何曾把。\n寒蝶多情爱潇洒。\n晴日双双飞下。\n沈吟独倚朱阑。\n采芳贻向□边。\n枕上醉排金靥，幽香付与谁怜。"
  ],
  [
    "江神子・江城子",
    "晁补之",
    "去年初见早梅芳。\n一春忙。\n短红墙。\n马上不禁、花恼只颠狂。\n苏晋长斋犹好事，时唤我，举离觞。\n今年春事更茫茫。\n浅宫妆。\n断人肠。\n一点多情、天赐骨中香。\n赖有飞凫贤令尹，同我过，小横塘。"
  ],
  [
    "下水船",
    "晁补之",
    "百紫千红翠。\n唯有琼花特异。\n便是当年，唐昌观中玉蕊。\n尚记得、月里仙人来赏，明日喧传都市。\n甚时又，分与扬州本，一朵冰姿难比。\n曾向无双亭边，半酣独倚。\n似梦觉，晓出瑶台十里。\n犹忆飞琼标致。"
  ],
  [
    "浣溪沙",
    "晁补之",
    "雨过园亭绿暗时。\n樱桃红颗压枝低。\n绿兼红好眼中迷。\n荔子天教生处远，风流一种阿谁知。\n最红深处有黄鹂。"
  ],
  [
    "感皇恩",
    "晁补之",
    "常岁海棠时，偷闲须到。\n多病寻芳懒春老。\n偶来恰值，半谢妖绕犹好。\n便呼诗酒伴，同倾倒。\n繁枝高荫，疏枝低绕。\n花底杯盘花影照。\n多情一片，恨我归来不早。\n断肠铺碎锦，门前道。"
  ],
  [
    "生查子",
    "晁补之",
    "青帝晓来风，偏傍梅梢紧。\n未放玉肌开，已觉龙香喷。\n此意比佳人，争奈非朱粉。\n惟有许飞琼，风味依稀近。"
  ],
  [
    "少年游",
    "晁补之",
    "庐山瑶草四时春。\n烟锁上宫门。\n记得南游，偶寻飞涧，一洗庾公尘。\n香炉高咏君家事，文采近前人。\n它日骑鲸，尚怜迷路，与问众仙真。"
  ],
  [
    "少年游",
    "晁补之",
    "如今田野谩抛春。\n红雨掩衡门。\n懒读诗书，欠伸扶杖，几案任生尘。\n纵教便向东山老，谁知是个中人。\n莫怪年来，倦寻城市，嫌我性情真。"
  ],
  [
    "离亭宴",
    "晁补之",
    "丹府黄香堪笑。\n章台坠鞭年少。\n细雨春风花落处，醉里中人传诏。\n却上五湖船，悲歌楚狂同调。\n青草荆江波渺。\n香炉紫霄簪小。\n人去江山长依旧，幼妇空传辞妙。\n洒泪作招魂，枫林子规啼晓。"
  ],
  [
    "千秋岁",
    "晁补之",
    "江头苑外。\n常记同朝退。\n飞骑轧，鸣珂碎。\n齐呕云绕扇，赵舞风回带。\n严鼓断，杯盘藉草犹相对。\n洒涕谁能会。\n醉卧藤阴盖。\n人已去，词空在。\n兔园高宴悄，虎观英游改。\n重感慨，惊涛自卷珠沈海。"
  ],
  [
    "惜分飞",
    "晁补之",
    "山水光中清无暑。\n是我消魂别处。\n只有多情雨。\n会人深意留人住。\n不见梅花来已暮。\n未见荷花又去。\n图画他年觑。\n断肠千古苕溪路。"
  ],
  [
    "惜分飞",
    "晁补之",
    "消暑楼前双溪市。\n尽住水晶宫里。\n人共荷花丽。\n更无一点尘埃气。\n不会史君匆匆至。\n又作匆匆去计。\n谁解连红袂。\n大家都把兰舟系。"
  ],
  [
    "离亭宴",
    "晁补之",
    "忆向吴兴假守。\n双溪四垂高柳。\n仪凤桥边兰舟过，映水雕甍华牖。\n烛下小红妆，争看史君归後。\n携手松亭难又。\n题诗水轩依旧。\n多少绿荷相倚恨，背立西风回首。\n怅望采莲人，烟波万重吴岫。"
  ],
  [
    "临江仙",
    "晁补之",
    "尽说彭门新半刺，昆吾剸玉如泥。\n功名馀事不须为。\n才情诗里见，风味酒边知。\n好在阿咸同老也，青云往岁心期。\n千锺百首兴来时。\n伯伦从妇劝，元亮信儿痴。"
  ],
  [
    "临江仙",
    "晁补之",
    "十岁儿曹同砚席，华裾织翠如葱。\n一生心事醉吟中。\n相逢俱白首，无语对西风。\n莫道尊前情调减，衰颜得酒能红。\n可怜此会意无穷。\n夜阑人总睡，独绕菊花丛。"
  ],
  [
    "忆秦娥",
    "晁补之",
    "牵人意。\n高堂照碧临烟水。\n清秋至。\n东山时伴，谢公携妓。\n黄菊虽残堪泛蚁。\n乍寒犹有重阳味。\n应相记。\n坐中少个，孟嘉狂醉。"
  ],
  [
    "好事近",
    "晁补之",
    "丝管闹南湖，湖上醉游时晚。\n独看小桥官柳，泪无言偷满。\n坐中谁唱解愁辞，红妆劝金盏。\n物是奈人非是，负东风心眼。"
  ],
  [
    "阮郎归",
    "晁补之",
    "西城北渚旧追随。\n荒台今是非。\n白苹无主绿蒲迷。\n停舟忆旧时。\n双鸭戏，乱鸥飞。\n人家烟雨西。\n不成携手折芳菲。\n兰绕惆怅归。"
  ],
  [
    "阮郎归",
    "晁补之",
    "一濠秋水净涟漪。\n红妆照水嬉。\n攀条寻藕怯船移。\n浮萍湿绣衣。\n临好景，惜轻归。\n夕阳州渚迷。\n城门灯火簇轮蹄。\n沙鸥飞去时。"
  ],
  [
    "阮郎归",
    "晁补之",
    "儿童嬉戏杏花堤。\n春归不解悲。\n重来草露湿人衣。\n无花空绕枝。\n曾学道，久望机。\n一尊甘若饴。\n平生鱼鸟与同归。\n临风心自知。"
  ],
  [
    "宴桃源・如梦令",
    "晁补之",
    "往岁真源谪去。\n红泪扬州留住。\n饮罢一帆东，去入楚江寒雨。\n无绪。\n无绪。\n今夜秦淮泊处。"
  ],
  [
    "临江仙",
    "晁补之",
    "曾唱牡丹留客饮，明年何处相逢。\n忽惊鹊起落梧桐。\n绿荷多少恨，回首背西风。\n莫叹今宵身是客，一尊未晓犹同。\n此身应似去来鸿。\n江湖春水阔，归梦故园中。"
  ],
  [
    "临江仙",
    "晁补之",
    "常记河阳花县里，恰如饭颗山逢。\n春城何处满丝桐。\n纶巾并羽扇，君有古人风。\n重向梁王台畔见，黄花绿酒谁同。\n新诗别後寄南鸿。\n回头思照碧，人在白云中。"
  ],
  [
    "浣溪沙",
    "晁补之",
    "帐饮都门春浪惊。\n东飞身与白鸥轻。\n淮山一点眼初明。\n谁使梦回兰芷国，却将春去凤凰城。\n樯乌风转不胜情。"
  ],
  [
    "忆少年",
    "晁补之",
    "无穷官柳，无情画舸，无根行客。\n南山尚相送，只高城人隔。\n罨画园林溪绀碧。\n算重来、尽成陈迹。\n刘郎鬓如此，况桃花颜色。"
  ],
  [
    "江神子・江城子",
    "晁补之",
    "旧山铅椠倦栖迟。\n叩宸闱。\n向淮圻。\n五马行春，初喜後车随。\n太守风流容客醉，花压帽，酒淋衣。\n隋宫烟外草萋萋。\n菊花时。\n动旌旗。\n起舞留公，且住慰相思。\n王粲诗成何处寄，人北去，雁南飞。"
  ],
  [
    "虞美人",
    "晁补之",
    "江南载酒平生事。\n游宦如萍寄。\n蓬山归路傍银台。\n还是扬州一梦、却惊回。\n年年后土春来早。\n不负金尊倒。\n明年珠履赏春时。\n应寄琼花一朵、慰相思。"
  ],
  [
    "御街行",
    "晁补之",
    "年年不放春闲了。\n今岁衔杯少。\n来时柳上浅金黄，归路玉眠吹帽。\n惜春长似，五陵狂俊，不道朱颜老。\n斜烟薄雨青林杳。\n犹有莺声到。\n西园红艳绿盘龙，辜负一年春好。\n锦城乐事，不关愁眼，何似还家早。"
  ],
  [
    "生查子",
    "晁补之",
    "宫里妒娥眉，十载辞君去。\n翠袖怯天寒，修竹无人处。\n今日近君家，望极香车骛。\n一水是红墙，有恨无由语。"
  ],
  [
    "青玉案",
    "晁补之",
    "十年不向都门道。\n信匹马、羞重道。\n玉府骖鸾犹年少。\n宫花头上，御炉烟底，常日朝回早。\n霞觞翻手群仙笑。\n恨尘土人间易春老。\n白发愁占彤庭杳。\n红墙天阻，碧濠烟锁，细雨迷芳草。"
  ],
  [
    "南歌子",
    "晁补之",
    "霜细犹欺柳，风柔已弄梅。\n东园捶鼓赏新醅。\n唤取舞周歌沈、探春回。\n妙舞堪千盏，长歌可百杯。\n笑人将恨上春台。\n劝我十分一举、两眉开。"
  ],
  [
    "醉落魄・一斛珠",
    "晁补之",
    "高鸿远骛。\n溪山一带人烟簇。\n知君船近渔矶宿。\n轻素横溪，天淡挂寒玉。\n谁家红袖阑干曲。\n南陵风软波平绿。\n幽吟无伴芳尊独。\n清瘦休文，一夜伤单縠。"
  ],
  [
    "临江仙",
    "晁补之",
    "谪宦江城无屋买，残僧野寺相依。\n松间药臼竹间衣。\n水穷行到处，云起坐看时。\n一个幽禽缘底事，苦来醉耳边啼。\n月斜西院愈声悲。\n青山无限好，犹道不如归。"
  ],
  [
    "虞美人",
    "晁补之",
    "原桑飞尽霜空杳。\n霜夜愁难晓。\n油灯野店怯黄昏。\n穷途不减酒杯深。\n故人心。\n羊山古道行人少。\n也送行人老。\n一般别语重千金。\n明年过我小园林。\n话如今。"
  ],
  [
    "临江仙",
    "晁补之",
    "身外闲愁空满眼，就中欢事常稀。\n明年应赋送君诗。\n试从今夜数，相会几多时。\n浅酒欲邀谁共劝，深情唯有君知。\n东溪春近好同归。\n柳垂江上影，梅谢雪中枝。"
  ],
  [
    "临江仙",
    "晁补之",
    "自古齐山重九胜，登临梦想依依。\n偶来恰值菊花时。\n难逢开口笑，须插满头归。\n昨夜一江风色好，平明秋浦帆飞。\n可怜如赴史君期。\n且当酬令节，不用叹斜晖。"
  ],
  [
    "定风波",
    "晁补之",
    "跨鹤扬州一梦回。\n东风佛面上平台。\n阆苑花前狂覆酒。\n拍手。\n东风骑凤却教来。\n谪好伯阳丹井畔。\n官满。\n平台还见片帆开。\n上界虽然官府好。\n总道。\n散仙无事好追陪。"
  ],
  [
    "千秋岁",
    "晁补之",
    "玉京仙侣，同受琅函结。\n风雨隔，尘埃绝。\n霞觞翻手破，阆苑花前别。\n鹏翼敛，人间泛梗无由歇。\n岂忆山中酒，还共溪边月。\n愁闷火，时间灭。\n何妨心似水，莫遣头如雪。\n春近也，江南雁识归时节。"
  ],
  [
    "鹧鸪天",
    "晁补之",
    "欲上南湖采舫嬉。\n还思北渚与岚漪。\n圆荷盖水垂杨暗，鸳鸯总下时。\n持此意，遣谁知。\n清波还照鬓间丝。\n西楼重唱池塘好，应有红妆敛翠眉。"
  ],
  [
    "清平乐",
    "晁补之",
    "炎天畏景。\n午漏那堪永。\n何苦相仍愁簿领。\n短壑清溪牵兴。\n瑶台月下曾逢。\n何由却睹冰容。\n一笑为驱烦暑，故人元是清风。"
  ],
  [
    "虞美人",
    "晁补之",
    "荒城又见重阳到。\n狂醉还吹帽。\n人生开口笑难逢。\n何况良辰一半，别离中。\n平台朱履登高处。\n犹自怀人否。\n且簪黄菊满头归。\n惟有此花风韵、似年时。"
  ],
  [
    "浣溪沙",
    "晁补之",
    "江上秋高风怒号。\n江声不断雁嗷嗷。\n别魂调递为君销。\n一夜不眠孤客耳，耳边愁听雨萧萧。\n碧纱窗外有芭蕉。"
  ],
  [
    "减字木兰花",
    "晁补之",
    "萍蓬行路。\n来不多时还遣去。\n会有重来。\n还把清尊此地开。\n隋河杨柳。\n见我五年三执手。\n红泪多情。\n待得重来走马迎。"
  ],
  [
    "菩萨蛮",
    "晁补之",
    "玉京不许尘容到。\n疏慵只合疏慵老。\n鸥鸟共烟波。\n田夫与醉歌。\n忘怀无物我。\n莫似陈惊坐。\n勋业付长闲。\n西山爽气间。"
  ],
  [
    "鹧鸪天",
    "晁补之",
    "吉梦灵蛇朱夏宜。\n佳辰阿母会瑶池。\n竹风荷雨来消暑，玉李冰瓜可疗肌。\n心悟了，道成时。\n不劳龙女骋威仪。\n僧祗世界共游戏，贤懿光阴比寿期。"
  ],
  [
    "梁州令",
    "晁补之",
    "二月春犹浅。\n去年樱桃开遍。\n今年春色怪迟迟，红梅常早，未露胭脂脸。\n东君故遣春来缓。\n似会人深愿。\n蟠桃新镂，双盏相期，似此春长远。"
  ],
  [
    "菩萨蛮",
    "晁补之",
    "百花含蓓东风里。\n南园小雨朱扉启。\n春色一年年。\n年年花共妍。\n清谈招隐去。\n莫认如宾处。\n华发好风光。\n林间此味长。"
  ],
  [
    "点绛唇",
    "晁补之",
    "回雁风微，养花浓淡天容好。\n似春知道。\n吉梦佳辰到。\n共乐春台，携手蓬莱小。\n同倾祷。\n愿春不老。\n岁岁寻芳草。"
  ],
  [
    "杨柳枝",
    "晁补之",
    "素色清薰出俗华。\n腊前花。\n轩前爱日扫云遮。\n几枝斜。\n月淡纱窗香暗透，白於纱。\n幽人独酌对芳葩。\n兴无涯。"
  ],
  [
    "生查子",
    "晁补之",
    "夜引别佳人，梅小犹飘雪。\n忍泪一春愁，过却花时节。\n相见话相思，重与临风月。\n休似那回时，无事还轻别。"
  ],
  [
    "少年游",
    "晁补之",
    "当年携手，是处成双，无人不羡。\n自间阻、五年也，一梦拥、娇娇粉面。\n柳眉轻扫，杏腮微拂，依前双靥。\n盛睡里、起来寻觅，却眼前不见。"
  ],
  [
    "青玉案",
    "晁补之",
    "三年宋玉墙东畔。\n怪相见、常低面。\n一曲文君芳心乱。\n匆匆依旧，吹散，月淡梨花馆。\n秋娘苦妒浮金盏。\n漏些子堪猜是娇盼。\n归去相思肠应断。\n五更无寐，一怀好事，依旧蓝桥远。"
  ],
  [
    "江城子",
    "晁补之",
    "娉娉闻道似轻盈。\n好佳名。\n也堪称。\n楚观云归，重见小樊惊。\n豆蔻梢头春尚浅，娇未顾，已倾城。\n章台休咏旧青青。\n惹离情。\n恨难平。\n无事飞花，撩乱扑旗亭。\n不似刘郎春草小，能步步，伴人行。"
  ],
  [
    "青玉案",
    "晁补之",
    "彩云易散琉璃脆。\n念往事、心将碎。\n只合人间十三岁。\n百花开尽，丁香独自，结恨春风里。\n小圆幽槛经行地。\n恨春草佳名谩抛弃。\n簇蝶罗裙休将施。\n香残烛烬，微风触幔，仿佛娇嚬是。"
  ],
  [
    "点绛唇",
    "晁补之",
    "檀口星眸，艳如桃李情柔惠。\n据我心里。\n不肯相抛弃。\n哭怕人猜，笑又无滋味。\n忡忡地。\n系人心里。\n一句临歧誓。"
  ],
  [
    "虞美人",
    "晁补之",
    "梅花时候君轻去。\n曾寄红笺句。\n胡麻好种少人知。\n正是归时何处、误芳期。\n谁教又作狂游远。\n归路杨花满。\n当年不负琐窗春。\n老向长楸走马、更愁人。"
  ],
  [
    "行香子",
    "晁补之",
    "柳态纤柔，雪艳疏明。\n问人来、人道轻盈。\n张琵莲脸，一寸横波。\n比潇洒处，犹难称，此嘉名。\n花前烛下，微频浅笑，要题诗、盏畔低声。\n司空自惯，狂眼须惊。\n也不辞写，双罗带，恐牵情。"
  ],
  [
    "感皇恩",
    "晁补之",
    "终岁忆春回，西园行尽。\n欢喜梅梢上春信。\n去年携手，暗约芳时还近。\n燕来莺又到，人无准。\n凭谁向道，流光一瞬。\n佳景闲无事衣褪。\n春归何处，又对飞花难问。\n旧欢都未遇，成新恨。"
  ],
  [
    "临江仙",
    "晁补之",
    "马上匆匆听鹊喜，朦胧月淡黄昏。\n碧罗双扇拥朝云。\n粉光先辨脸，朱色怎分唇。\n暂别宝奁蛛网遍，春风泪污榴裙。\n香笺小字寄行云。\n纤腰非学楚，宽带为思君。"
  ],
  [
    "少年游",
    "晁补之",
    "前时相见，楼头窗畔，尊酒望银蟾。\n如今间阻，银蟾又满，小阁下朱帘。\n愿得吴山山前雨，长恁晚帘纤。\n不见楼头婵娟月，且寂寞、闭窗眠。"
  ],
  [
    "西江月",
    "晁补之",
    "似有如无好事，多离少会幽怀。\n流莺过了又蝉催。\n肠断碧云天外。\n不寄书还可恨，全无梦也堪猜。\n秋风吹泪上楼台。\n只恐朱颜便改。"
  ],
  [
    "鹧鸪天",
    "晁补之",
    "绣幕低低拂地垂。\n春风何事入罗帏。\n胡麻好种无人种，正是归时君未归。\n临晚景，忆当时。\n愁心一动乱如丝。\n夕阳芳草本无恨，才子佳人空自悲。"
  ],
  [
    "菩萨蛮",
    "晁补之",
    "丝篁斗好莺羞巧。\n红檀微映燕脂小。\n当□敛双蛾。\n曲中幽恨多。\n知君怜舞袖。\n舞要歌成就。\n独舞不成妍。\n因歌舞可怜。"
  ],
  [
    "临江仙",
    "晁补之",
    "离别寻常今白首，更须竹雨萧萧。\n不应都占世间豪。\n清风居士手，杨柳洛城腰。\n文字功名真自误，从今好月良宵。\n只消怜取董娇饶。\n修门君自到，不用我词招。"
  ],
  [
    "临江仙",
    "晁补之",
    "君似苍崖千仞竹，一枝孤映蒿萧。\n箪瓢不减万锺豪。\n闲情搔短发，佳句咏纤腰。\n罢酒兰舟回楚柂，相思何处今宵。\n淮南幽桂水云饶。\n他年春草恨，应有小山招。"
  ],
  [
    "御街行",
    "晁补之",
    "天街欲照珠帘粉。\n辔曾相近。\n繁花乐事老来慵，对酒尚怜佳景。\n王孙年少，风流应更，无奈春愁闷。\n幽期莫误香闺恨。\n罗带今朝褪。\n月圆花好一般春，触处总堪乘兴。\n有人惆怅，何如归好，相见凭君问。"
  ],
  [
    "南歌子",
    "晁补之",
    "睡起临窗坐，妆成傍砌闲。\n春来莫卷绣帘看。\n嫌怕东风吹恨、在眉间。\n鹦鹉花前弄，琵琶月下弹。\n蓦然收袖倚栏干。\n一向思量何事、点云鬟。"
  ],
  [
    "清平乐",
    "晁补之",
    "寒风雁度。\n声向千门去。\n也到文闱校文处。\n也到文君绣户。\n背灯解带惊魂。\n长安此夜秋声。\n早是夜寒不寐，五更风雨无情。"
  ],
  [
    "好事近",
    "晁补之",
    "归路苦无多，正值早秋时节。\n应是画帘灵鹊，把归期先说。\n就中风送马蹄轻，人意渐欢悦。\n此夜醉眠无梦，任西楼斜月。"
  ],
  [
    "调笑・调笑令",
    "晁补之",
    "肠断。\n越江岸。\n越女江头纱自浣。\n天然玉貌铅红浅。\n自弄芙蓉日晚。\n紫骝嘶去犹回盼。\n笑入荷花不见。"
  ],
  [
    "调笑・调笑令",
    "晁补之",
    "将暮。\n乱心素。\n上客风流名重楚。\n临街下马当窗户。\n饭煮凋胡留住。\n瑶琴促轸传深语。\n万曲梁尘不顾。"
  ],
  [
    "调笑・调笑令",
    "晁补之",
    "波恶。\n倚江阁。\n大艑轲峨帆夜落。\n横堂朱户多行乐。\n大堤花容绰约。\n宜城春酒郎同酌。\n醉倒银缸罗幕。"
  ],
  [
    "调笑・调笑令",
    "晁补之",
    "相误。\n空凝伫。\n郑子江头逢二女。\n霞衣曳玉非尘土。\n笑解明珰轻付。\n月从云堕劳相慕。\n自有骖鸾仙侣。"
  ],
  [
    "调笑・调笑令",
    "晁补之",
    "寸结。\n肝肠切。\n织锦机边音韵咽。\n玉琴尘暗薰炉歇。\n望尽床头秋月。\n刀裁锦断诗可灭。\n恨似连环难绝。"
  ],
  [
    "调笑・调笑令",
    "晁补之",
    "心记。\n好心事。\n玉刻容颜眉刷翠。\n杜郎生得真男子。\n况是东家妖丽。\n眉尖春恨难凭寄。\n笑作空中唐字。"
  ],
  [
    "调笑・调笑令",
    "晁补之",
    "相忆。\n顿轻掷。\n春草佳名渐赠璧。\n长洲茂苑吴王国。\n自有芊绵碧色。\n根生土长铜驼陌。\n纵欲随君争得。"
  ],
  [
    "菩萨蛮",
    "陈师道",
    "行云过尽星河烂。\n炉烟未断蛛丝满。\n想得两眉颦。\n停针忆远人。\n河桥知有路。\n不解留郎住。\n天上隔年期。\n人间长别离。"
  ],
  [
    "菩萨蛮",
    "陈师道",
    "东风乌鹊西飞燕。\n盈盈一水经年见。\n急雨洗香车。\n天回河汉斜。\n离愁千载上。\n相远长相望。\n终不似人间。\n回头万里山。"
  ],
  [
    "菩萨蛮",
    "陈师道",
    "绮楼小小穿针女。\n秋光点点蛛丝雨。\n今夕是何宵。\n龙车乌鹊桥。\n经年谋一笑。\n岂解令人巧。\n不用问如何。\n人间巧更多。"
  ],
  [
    "菩萨蛮",
    "陈师道",
    "银潢清浅填乌鹊。\n画檐急雨长河落。\n初月未成圆。\n明星惜此筵。\n愁来无断绝。\n岁岁年年别。\n不用泪红滋。\n年年岁岁期。"
  ],
  [
    "木兰花・玉楼春",
    "陈师道",
    "阴阴云日江城晚。\n小院回廊春已满。\n谁教言语似鹂黄，深闭玉笼千万怨。\n蓬莱易到人难见。\n香火无凭空有愿。\n不辞歌里断人肠，只怕有肠无处断。"
  ],
  [
    "南柯子・南歌子",
    "陈师道",
    "故国山河在，新堂冰雪生。\n万家和气贺初成。\n人在笙歌声里、暗生春。\n今代无双士，当年第一人。\n杯行到手莫辞频。\n明日凤池归路、隔清尘。"
  ],
  [
    "西江月",
    "陈师道",
    "楼上风生白羽，尊前笑出青春。\n破红展翠恰如今。\n把酒如何不饮。\n绣幕灯深绿暗，画帘人语黄昏。\n晚云将雨不成阴。\n竹月风窗弄影。"
  ],
  [
    "菩萨蛮",
    "陈师道",
    "喧喧车马西郊道。\n临行更觉人情好。\n住有一年情。\n去留千载名。\n离歌声欲尽。\n只作常时听。\n天上玉堂东。\n阳春是梦中。"
  ],
  [
    "虞美人",
    "陈师道",
    "城南观阁连云起。\n形像丹青里。\n使君笳鼓渡江来。\n尽带江南春色、放春回。\n青春欲住风催去。\n流水花无数。\n尊前触目一番新。\n只有玉楼明月、记游人。"
  ],
  [
    "木兰花・玉楼春",
    "陈师道",
    "湖平木落摇空阔。\n叶底流泉鸣复咽，酒边清漏往时同，花里朱弦纤手抹。\n风光过手春冰滑。\n十事违人常七八。\n不将白发并黄花，拟下清流揽明月。"
  ],
  [
    "南乡子",
    "陈师道",
    "晴野下田收。\n照影寒江落雁洲。\n禅榻茶炉深闭阁，飕飕。\n横雨旁风不到头。\n登览却轻酬。\n剩作新诗报答秋。\n人意自阑花自好，休休。\n今日看时蝶也愁。"
  ],
  [
    "南乡子",
    "陈师道",
    "潮落去帆收。\n沙涨江回旋作洲。\n侧帽独行斜照里，飕飕。\n卷地风前更掉头。\n语妙後难酬。\n回雁峰南未得秋。\n唤取佳人听旧曲，休休。\n瘴雨无花孰与愁。"
  ],
  [
    "西江月",
    "陈师道",
    "点点轻黄减白，垂垂重露生鲜。\n肌香骨秀月中仙。\n雪满瑶台曳练。\n绰约却宜长见，清真不假馀妍。\n殷勤与插小婵娟。\n要试尊前玉面。"
  ],
  [
    "西江月",
    "陈师道",
    "叶叶枝枝绿暗，重重密密红滋。\n芳心应恨赏春迟。\n不会春工著意。\n晚照酒生娇面，新妆睡污胭脂。\n凭将双叶寄相思。\n与看钗头何似。"
  ],
  [
    "菩萨蛮",
    "陈师道",
    "髻钗初上朝云卷。\n眼波翻动眉山远。\n一曲杜韦娘。\n当年枉断肠。\n佳期如好月。\n拟满还须缺。\n别易见应难。\n长须仔细看。"
  ],
  [
    "减字木兰花",
    "陈师道",
    "清尊白发。\n曾是登临年少客。\n不似当年。\n人与黄花两并妍。\n来愁去恨。\n十载相看情不尽。\n莫更思量。\n梦破春回枉断肠。"
  ],
  [
    "南乡子",
    "陈师道",
    "急雨打寒窗。\n雨气侵灯暗壁缸。\n窗下有人挑锦字，行行。\n泪湿红绡减旧香。\n往事最难忘。\n更著秋声说断肠。\n曲渚圆沙风叶底，藏藏。\n谁使鸳鸯故作双。"
  ],
  [
    "清平乐",
    "陈师道",
    "休休莫莫。\n更莫思量著。\n记著不如浑忘著。\n百种寻思枉却。\n绣囊锦帐吹香。\n雄蜂雌蝶难双。\n眉上放开春色，眼前怜取新郎。"
  ],
  [
    "清平乐",
    "陈师道",
    "藏藏摸摸。\n好事争如莫。\n背後寻思浑是错。\n猛与将来放著。\n吹花卷絮无踪。\n晚妆知为谁红。\n梦断阳台云雨，世间不要春风。"
  ],
  [
    "南乡子",
    "陈师道",
    "阴重雨垂垂。\n并马西郊试薄衣。\n红蕊未开花已过，迟迟。\n不见东风著意时。\n酒到更须辞。\n报答春光旧有期。\n勤苦著书妨作乐，痴痴。\n莫学衰翁万事非。"
  ],
  [
    "罗敷媚・采桑子",
    "陈师道",
    "春风吹尽秋光照，瘦减初黄。\n改样新妆。\n特地相逢只认香。\n南台九日登临处，不共飞觞。\n镜里伊傍。\n独秀钗头殿众芳。"
  ],
  [
    "罗敷媚・采桑子",
    "陈师道",
    "芙蓉不借韶华助，故著缃黄。\n宿面留妆。\n不出寒花只暂香。\n伤春不尽悲秋苦，落蕊浮觞。\n知在谁傍。\n一笑盈盈百种芳。"
  ],
  [
    "木兰花・玉楼春",
    "陈师道",
    "荣光休气天为瑞。\n道祖当天传宝裔。\n千年昌运此时逢，四海欢声今日沸。\n香雾沾衣腻。\n漠漠轻寒梅柳细。\n封人长有祝尧心，从此年年并岁岁。"
  ],
  [
    "木兰花减字・减字木兰花",
    "陈师道",
    "娉婷娜袅。\n红落东风青子小。\n妙舞逶迤。\n拍误周郎却未知。\n花前月底。\n谁唤分司狂御史。\n欲语还休。\n唤不回头莫著羞。"
  ],
  [
    "木兰花减字・减字木兰花",
    "陈师道",
    "娉娉袅袅。\n芍药枝头红玉小。\n舞袖迟迟。\n心到郎边客已知。\n当筵举酒。\n劝我尊前松柏寿。\n莫莫休休。\n白发簪花我自羞。"
  ],
  [
    "临江仙",
    "陈师道",
    "离别寻常今白首，更须竹雨萧萧。\n不应都占世间豪。\n清风居士手，杨柳洛城腰。\n文字功名真自误，从今好月良宵。\n只消怜取董娇饶。\n修门君自到，不用我词招。"
  ],
  [
    "南柯子・南歌子",
    "陈师道",
    "天上云为瑞，人间睡作魔，疏帘清簟汗成河。\n酒醒梦回眵眼、费摩娑。\n但有寒喧问，初无凤鸟过。\n尘生铜碾网生罗。\n一喏十年犹未、意如何。"
  ],
  [
    "木兰花减字・减字木兰花",
    "陈师道",
    "匀红点翠。\n取次梳妆谁得似。\n风柳腰肢。\n尽日纤柔属阿谁。\n娇娇小小。\n却是寻春人较老。\n著便休痴。\n付与风流幕下儿。"
  ],
  [
    "清平乐",
    "陈师道",
    "秋声隐地。\n叶叶无留意。\n冰簟流光团扇坠。\n惊起双栖燕子。\n夜堂帘合回廊。\n风帏吹乱凝香。\n卧看一庭名月，晓衾不耐初凉。"
  ],
  [
    "清平乐",
    "陈师道",
    "秋光烛地。\n帘幕生秋意。\n露叶翻风惊鹊坠。\n暗落青林红子。\n微行声断长廊。\n熏炉衾换生香。\n灭烛却延明月，揽衣先怯微凉。"
  ],
  [
    "卜算子",
    "陈师道",
    "纤软小腰身，明秀天真面。\n淡画修眉小作春，中有相思怨。\n背立向人羞，颜破因谁倩。\n不比阳台梦里逢，亲向尊前见。"
  ],
  [
    "洛阳春・一落萦",
    "陈师道",
    "酒到横波娇满。\n和香喷面。\n攀花落雨祝东风，诮不借、周郎便。\n背立腰肢挪拈。\n更须回盼。\n多生不作好因缘，甚只向、尊前见。"
  ],
  [
    "浣溪沙",
    "陈师道",
    "暮叶朝花种种陈。\n三秋作意向诗人。\n安排云雨要新清。\n随意且须追去马，轻衫从使著行尘。\n晚窗谁念一愁新。"
  ],
  [
    "临江仙",
    "陈师道",
    "官样初黄过闰九。\n鲜妍时更宜寒。\n挽回人意不成阑。\n香罗堆叶密，芳意著心单。\n过与後房歌舞手，轻盈喜色生颜。\n堕钗拥髻与垂鬟。\n欲知谁称面，遍插一枝看。"
  ],
  [
    "清平乐",
    "陈师道",
    "重重叠叠。\n娜娜裙千。\n时样官黄香百叶。\n一岁相逢两节。\n曲阑绕遍芳丛。\n一枝作意妍。\n折得有谁相忆，却须还与秋风。"
  ],
  [
    "南乡子",
    "陈师道",
    "风絮落东邻。\n点缀繁枝旋化尘。\n关锁玉楼巢燕子，冥冥。\n桃李摧残不见春。\n流转到如今。\n翡翠生儿翠作衿。\n花样腰身官样立，婷婷。\n困倚阑干一欠伸。"
  ],
  [
    "南乡子",
    "陈师道",
    "乱蕊压枝繁。\n堆积金钱闹作团。\n晚起涂黄仍带酒，看看。\n衣剩腰肢故著单。\n薄瘦却禁寒。\n牵引人心不放阑。\n拟折一枝遮老眼，难难。\n蝶横蜂争只倚阑。"
  ],
  [
    "临江仙",
    "陈师道",
    "曲巷斜街信马，小桥流水谁家。\n浅衫深袖倚门斜。\n只缘些子意，消得百般夸。\n粉面初生明月，酒容欲退朝霞。\n春风还解染霜华。\n肯持鸳绮被，来伴杜家花。"
  ],
  [
    "蝶恋花",
    "陈师道",
    "九里山前千里路。\n流水无情，只送行人去。\n路转河回寒日暮。\n连峰不许重回顾。\n水解随人花却住。\n衾冷香销，但有残妆污。\n泪入长江空几许。\n双洪一抹无寻处。"
  ],
  [
    "西江月",
    "陈师道",
    "浅色千重柔叶，深心一点娇黄。\n只消可意更须香。\n好个风流模样。\n玉蕊今谁攀折，诗人此日凄凉。\n正须蛮素作伊凉。\n与插钗傍鬓上。"
  ],
  [
    "洛阳春・一落萦",
    "陈师道",
    "素手拈花纤软。\n生香相乱。\n却须诗力与丹青，恐俗手、难成染。\n一顾教人微倩。\n那堪亲见。\n不辞紫袖拂清尘，也要识、春风面。"
  ],
  [
    "菩萨蛮",
    "陈师道",
    "清词丽句前朝曲。\n使君借与灯前读。\n读罢已三更。\n寒窗雨打声。\n应怜诗客老。\n要使情怀好。\n犹有解歌人。\n尊前未得听。"
  ],
  [
    "木兰花减字・减字木兰花",
    "陈师道",
    "清愁叠积。\n更莫迟留春酒逼。\n吹面和风。\n梅信新来一线通。\n危楼晓望。\n雪满群山开画障。\n目断瑶川。\n同凭阑干意几般。"
  ],
  [
    "卜算子",
    "陈师道",
    "梅岭数枝春，疏影斜临水。\n不借芳华只自香，娇面长如洗。\n还把最繁枝，过与偏怜底。\n拭傍鸾台仔细看，何似丹青里。"
  ],
  [
    "渔家傲",
    "陈师道",
    "一舸姑苏风雨疾。\n吴笺满载红犹湿。\n色润朝花光触日。\n人未识。\n街南小阮应先得。\n青入柳条初著色。\n溪梅已露春消息。\n拟作新词酬帝力。\n轻落笔。\n黄秦去後无强敌。"
  ],
  [
    "少年游",
    "陈师道",
    "御园果子压枝繁。\n看看分摘无缘。\n团沙弄雪，劳心费手，不肯暂时圆。\n赛神旧愿心儿有，终了待、几时还。\n芍药梢头，红红白白，一种几千般。"
  ],
  [
    "南乡子",
    "陈师道",
    "袅娜破瓜馀。\n豆蔻梢头二月初。\n众里腰肢遥可识，应殊。\n暗里犹能摸得渠。\n醉侧不须扶。\n唤作周家行画图。\n背立欠伸花絮底，知无。\n未信丹青画得如。"
  ],
  [
    "木兰花减字・减字木兰花",
    "陈师道",
    "今年百五。\n风日清明尘不举。\n紫袖红陈。\n三节烟花次第春。\n来舆去马。\n千念一空春事谢。\n白下门东。\n谁见初杨弄晚风。"
  ],
  [
    "踏莎行",
    "陈师道",
    "红上花梢，风传梅信。\n青春欲动群芳竞。\n林声鸟语带馀寒，江光野色开游径。\n乍雨还晴，喧寒不定。\n重门深院帘帷静。\n又还日日唤愁生，到谁准拟风流病。"
  ],
  [
    "菩萨蛮",
    "陈师道",
    "晓来误入桃源洞。\n恰见佳人春睡重。\n玉腕枕香腮。\n荷花藕上开。\n一扇俄惊起。\n敛黛凝秋水。\n笑倩整金衣。\n问郎来几时。"
  ],
  [
    "卜算子",
    "陈师道",
    "摇风影似凝，带雪香如抱。\n开尽南枝到北枝，不道春将老。\n飘飖姑射仙，谁识冰肌好。\n会有青绫梦觉人，可爱池塘草。"
  ],
  [
    "卜算子",
    "陈师道",
    "绣幕罩梅花，莫放清香透。\n鉴里朱颜岁岁移，只道花依旧。\n把酒问梅花，知我离情否。\n若使梅花知我时，料得花须瘦。"
  ],
  [
    "卜算子",
    "陈师道",
    "雪暗岭头云，竹冷溪边树。\n还似潇湘缥缈人，玉骨笼香雾。\n月下幽香度。\n梦里香魂驻。\n回首南枝酒半醺，寂寞无寻处。"
  ],
  [
    "减字木兰花",
    "青幕子妇",
    "清词丽句。\n永叔子瞻曾独步。\n似恁文章。\n写得出来当甚强。"
  ],
  [
    "减字木兰花",
    "张耒",
    "个人风味。\n只有江梅些子似。\n每到开时。\n满眼清愁只自知。\n霞裾仙佩。\n姑射神人风露态。\n蜂蝶休忙。\n不与春风一点香。"
  ],
  [
    "鹧鸪天",
    "张耒",
    "倾盖相逢汝水滨。\n须知见面过闻名。\n马头虽去无千里，酒盏才倾且百分。\n嗟得失，一微尘。\n莫教冰炭损精神。\n北扉西禁须公等，金榜当年第一人。"
  ],
  [
    "秋蕊香",
    "张耒",
    "帘幕疏疏风透。\n一线香飘金兽。\n朱阑倚遍黄昏後。\n廊上月华如昼。\n别离滋味浓於酒。\n著人瘦。\n此情不及墙东柳。\n春色年年如旧。"
  ],
  [
    "少年游",
    "张耒",
    "含羞倚醉不成歌。\n纤手掩香罗。\n偎花映烛，偷传深意，酒思入横波。\n看朱成碧心迷乱，翻脉脉、敛双蛾。\n相见时稀隔别多。\n又春尽、奈愁何。"
  ],
  [
    "失调名",
    "张耒",
    "水团冰浸砂糖裹。\n有透明角黍松儿和。"
  ],
  [
    "失调名",
    "张耒",
    "菖蒲酒满劝人人，愿年年欢醉。\n偎倚。\n把合欢彩索，殷勤寄与。"
  ],
  [
    "失调名",
    "张耒",
    "手把合欢彩索，殷勤微笑殢檀郎。\n低低告，不图系腕，图系人肠。"
  ],
  [
    "临江仙",
    "侯蒙",
    "未遇行藏谁肯信，如今方表名踪。\n无端良匠画形容。\n当风轻借力，一举入高空。\n才得吹嘘身渐稳，只疑远赴蟾宫。\n雨馀时候夕阳红。\n几人平地上，看我碧霄中。"
  ],
  [
    "荔枝香近・荔枝香",
    "周邦彦",
    "照水残红零乱，风唤去。\n尽日测测轻寒，帘底吹香雾。\n黄昏客枕无憀，细响当窗雨。\n看两两相依燕新乳。\n楼下水，渐绿遍、行舟浦。\n暮往朝来，心逐片帆轻举。\n何日迎门，小槛朱笼报鹦鹉。\n共剪西窗蜜炬。"
  ],
  [
    "荔枝香近・荔枝香",
    "周邦彦",
    "夜来寒侵酒席，露微泫。\n履初会，香泽方熏，无端暗雨催人，但怪灯偏帘卷。\n回顾，始觉惊鸿去云远。\n大都世间，最苦唯聚散。\n到得春残，看即是、开离宴。\n细思别後，柳眼花须更谁剪。\n此怀何处消遣。"
  ],
  [
    "少年游",
    "周邦彦",
    "南都石黛扫晴山。\n衣薄耐朝寒。\n一夕东风，海棠花谢，楼上卷帘看。\n而今丽日明如洗，南陌暖雕鞍。\n旧赏园林，喜无风雨，春鸟报平安。"
  ],
  [
    "少年游",
    "周邦彦",
    "朝云漠漠散轻丝。\n楼阁淡春姿。\n柳泣花啼，九街泥重，门外燕飞迟。\n而今丽日明金屋，春色在桃枝。\n不似当时，小桥冲雨，幽恨两人知。"
  ],
  [
    "秋蕊香",
    "周邦彦",
    "乳鸭池塘水暖。\n风紧柳花迎面。\n午妆粉指印窗眼。\n曲里长眉翠浅。\n问知社日停针线。\n探新燕。\n宝钗落枕春梦远。\n帘影参差满院。"
  ],
  [
    "渔家傲",
    "周邦彦",
    "灰暖香融销永昼。\n蒲萄架上春藤秀。\n曲角栏干群雀斗。\n清明後。\n风梳万缕亭前柳。\n日照钗梁光欲溜。\n循阶竹粉沾衣袖。\n拂拂面红如著酒。\n沈吟久。\n昨宵正是来时候。"
  ],
  [
    "渔家傲",
    "周邦彦",
    "几日轻阴寒测测。\n东风急处花成积。\n醉踏阳春怀故国。\n归未得。\n黄鹂久住如相识。\n赖有蛾眉能暖客。\n长歌屡劝金杯侧。\n歌罢月痕来照席。\n贪欢适。\n帘前重露成涓滴。"
  ],
  [
    "南乡子",
    "周邦彦",
    "晨色动妆楼。\n短烛荧荧悄未收。\n自在开帘风不定，飕飕。\n池面冰澌趁水流。\n早起怯梳头。\n欲绾云鬟又却休。\n不会沈吟思底事，凝眸。\n两点春山满镜愁。"
  ],
  [
    "望江南・忆江南",
    "周邦彦",
    "游妓散，独自绕回堤。\n芳草怀烟迷水曲，密云衔雨暗城西。\n九陌未沾泥。\n桃李下，春晚未成蹊。\n墙外见花寻路转，柳阴行马过莺啼。\n无处不凄凄。"
  ],
  [
    "浣溪沙",
    "周邦彦",
    "争挽桐花两鬓垂。\n小妆弄影照清池。\n出帘踏袜趁蜂儿。\n跳脱添金双腕重，琵琶拨尽四弦悲。\n夜寒谁肯剪春衣。"
  ],
  [
    "浣溪沙",
    "周邦彦",
    "雨过残红湿未飞。\n珠帘一行透斜晖。\n游蜂酿蜜窃香归。\n金屋无人风竹乱，衣篝尽日水沈微。\n一春须有忆人时。"
  ],
  [
    "浣溪沙",
    "周邦彦",
    "楼上晴天碧四垂。\n楼前芳草接天涯。\n劝君莫上最高梯。\n新笋已成堂下竹，落花都上燕巢泥。\n忍听林表杜鹃啼。"
  ],
  [
    "迎春乐",
    "周邦彦",
    "清池小圃开云屋。\n结春伴、往来熟。\n忆年时，纵酒杯行速。\n看月上、归禽宿。\n墙里修篁森似束。\n记名字、曾刊新绿。\n见说别来长，沿翠藓、封寒玉。"
  ],
  [
    "迎春乐",
    "周邦彦",
    "桃蹊柳曲闲踪迹。\n俱曾是、大堤客。\n解春衣、贳酒城南陌。\n频醉卧、胡姬侧。\n鬓点吴霜嗟早白。\n更谁念、玉溪消息。\n他日水云身，相望处，无南北。"
  ],
  [
    "点绛唇",
    "周邦彦",
    "台上披襟，快风一瞬收残雨。\n柳丝轻举。\n蛛网粘飞絮。\n极目平芜，应是春归处。\n愁凝伫。\n楚歌声苦。\n村落黄昏鼓。"
  ],
  [
    "一落索",
    "周邦彦",
    "眉共春山争秀。\n可怜长皱。\n莫将清泪湿花枝，恐花也、如人瘦。\n清润玉箫闲久。\n知音稀有。\n欲知日日倚阑愁，但问取、亭前柳。"
  ],
  [
    "一落索",
    "周邦彦",
    "杜宇思归声苦。\n和春催去。\n倚阑一霎酒旗风，任扑面、桃花雨。\n目断陇云江树。\n难逢尺素。\n落霞隐隐日平西，料想是、分携处。"
  ],
  [
    "垂丝钓",
    "周邦彦",
    "缕金翠羽。\n妆成才见眉妩。\n倦倚绣帘，看舞风絮。\n愁几许。\n寄凤丝雁柱。\n春将暮。\n向层城苑路。\n钿车似水，时时花径相遇。\n旧游伴侣。\n还到曾来处。\n门掩风和雨。\n梁间燕语。\n问那人在否。"
  ],
  [
    "苏幕遮",
    "周邦彦",
    "燎沈香，消溽暑。\n鸟雀呼晴，侵晓窥檐语。\n叶上初阳乾宿雨，水面清圆，一一风荷举。\n故乡遥，何日去。\n家住吴门，久作长安旅。\n五月渔郎相忆否。\n小楫轻舟，梦入芙蓉浦。"
  ],
  [
    "浣溪沙",
    "周邦彦",
    "日射敧红蜡蒂香。\n风乾微汗粉襟凉。\n碧纱对掩簟纹光。\n自剪柳枝明画阁，戏抛莲菂种横塘。\n长亭无事好思量。"
  ],
  [
    "浣溪沙",
    "周邦彦",
    "翠葆参差竹径成。\n新荷跳雨泪珠倾。\n曲阑斜转小池亭。\n风约帘衣归燕急，水摇扇影戏鱼惊。\n柳梢残日弄微晴。"
  ],
  [
    "浣溪沙",
    "周邦彦",
    "薄薄纱橱望似空。\n簟纹如水浸芙蓉。\n起来娇眼未惺惚。\n强整罗衣抬皓腕，更将纨扇掩酥胸。\n羞郎何事面微红。"
  ],
  [
    "浣溪沙",
    "周邦彦",
    "宝扇轻圆浅画缯。\n象床平稳细穿藤。\n飞蝇不到避壶冰。\n翠枕面凉频忆睡，玉箫手汗错成声。\n日长无力要人凭。"
  ],
  [
    "点绛唇",
    "周邦彦",
    "征骑初停，酒行莫放离歌举。\n柳汀莲浦。\n看尽江南路。\n苦恨斜阳，冉冉催人去。\n空回顾。\n淡烟横素。\n不见扬鞭处。"
  ],
  [
    "诉衷情",
    "周邦彦",
    "出林杏子落金盘。\n齿软怕尝酸。\n可惜半残青紫，犹有小唇丹。\n南陌上，落花闲。\n雨斑斑。\n不言不语，一段伤春，都在眉间。"
  ],
  [
    "木兰花・玉楼春",
    "周邦彦",
    "郊原雨过金英秀。\n风扫霜威寒入袖。\n感君一曲断肠歌，劝我十分和泪酒。\n古道尘清榆柳瘦。\n系马邮亭人散後。\n今宵灯尽酒醒时，可惜朱颜成皓首。"
  ],
  [
    "解蹀躞",
    "周邦彦",
    "候馆丹枫吹尽，面旋随风舞。\n夜寒霜月，飞来伴孤旅。\n还是独拥秋衾，梦馀酒困都醒，满怀离苦。\n甚情绪。\n深念凌波微步。\n幽房暗相遇，泪珠都作，秋宵枕前雨。\n此恨音驿难通，待凭征雁归时，带将愁去。"
  ],
  [
    "少年游",
    "周邦彦",
    "并刀如水，吴盐胜雪，纤手破新橙。\n锦幄初温，兽烟不断，相对坐调笙。\n低声问：向谁行宿，城上已三更。\n马滑霜浓，不如休去，直是少人行。"
  ],
  [
    "醉桃源・阮郎归",
    "周邦彦",
    "冬衣初染远山青。\n双丝云雁绫。\n夜寒袖湿欲成冰。\n都缘珠泪零。\n情黯黯，闷腾腾。\n身如秋後蝇。\n若教随马逐郎行。\n不辞多少程。"
  ],
  [
    "醉桃源・阮郎归",
    "周邦彦",
    "菖蒲叶老水平沙。\n临流苏小家。\n画阑曲径宛秋蛇。\n金英垂露华。\n烧蜜炬，引莲娃。\n酒香薰脸霞。\n再来重约日西斜。\n倚门听暮鸦。"
  ],
  [
    "点绛唇",
    "周邦彦",
    "孤馆迢迢，暮天草露沾衣润。\n夜来秋近。\n月晕通风信。\n今日原头，黄叶飞成阵。\n知人闷。\n故来相趁。\n共结临岐恨。"
  ],
  [
    "夜游宫",
    "周邦彦",
    "叶下斜阳照水。\n卷轻浪、沈沈千里。\n桥上酸风射眸子。\n立多时，看黄昏，灯火市。\n古屋寒窗底。\n听几片、井桐飞坠。\n不恋单衾再三起。\n有谁知，为萧娘，书一纸。"
  ],
  [
    "夜游宫",
    "周邦彦",
    "客去车尘未敛。\n古帘暗、雨苔千点。\n月皎风清在处见。\n奈今宵，照初弦，吹一箭。\n池曲河声转。\n念归计，眼迷魂乱。\n明日前村更荒远。\n且开尊，任红鳞，生酒面。"
  ],
  [
    "诉衷情",
    "周邦彦",
    "堤前亭午未融霜。\n风紧雁无行。\n重寻旧日岐路，茸帽北游装。\n期信杳，别离长。\n远情伤。\n风翻酒幔，寒凝茶烟，又是何乡。"
  ],
  [
    "伤情怨・清商怨",
    "周邦彦",
    "枝头风势渐小。\n看暮鸦飞了。\n又是黄昏，闭门收返照。\n江南人去路缈。\n信未通、愁已先到。\n怕见孤灯，霜寒催睡早。"
  ],
  [
    "丑奴儿・采桑子",
    "周邦彦",
    "肌肤绰约真仙子，来伴冰霜。\n洗尽铅黄。\n素面初无一点妆。\n寻花不用持银烛，暗里闻香。\n零落池塘。\n分付馀妍与寿阳。"
  ],
  [
    "虞美人",
    "周邦彦",
    "金闺平帖春云暖。\n昼漏花前短。\n玉颜酒解艳红消。\n一面捧心啼困、不成娇。\n别来新翠迷行径。\n窗锁玲珑影。\n砑绫小字夜来封。\n斜倚曲栏凝睇、数归鸿。"
  ],
  [
    "虞美人",
    "周邦彦",
    "廉纤小雨池塘遍。\n细点看萍面。\n一双燕子守朱门。\n比似寻常时候、易黄昏。\n宜城酒泛浮香絮。\n细作更阑语。\n相将羁思乱如云。\n又是一窗灯影、两愁人。"
  ],
  [
    "蝶恋花",
    "周邦彦",
    "爱日轻明新雪後。\n柳眼星星，渐欲穿窗牖。\n不待长亭倾别酒。\n一枝已入骚人手。\n浅浅挼蓝轻蜡透。\n过尽冰霜，便与春争秀。\n强对青铜簪白首。\n老来风味难依旧。"
  ],
  [
    "蝶恋花",
    "周邦彦",
    "桃萼新香梅落後。\n暗叶藏鸦，苒苒垂亭牖。\n舞困低迷如著酒。\n乱丝偏近游人手。\n雨过朦胧斜日透。\n客舍青青，特地添明秀。\n莫话扬鞭回别首。\n渭城荒远无交旧。"
  ],
  [
    "蝶恋花",
    "周邦彦",
    "蠢蠢黄金初脱後。\n暖日飞绵，取次粘窗牖。\n不见长条低拂酒。\n赠行应已输先手。\n莺掷金梭飞不透。\n小榭危楼，处处添奇秀。\n何日隋堤萦马首。\n路长人倦空思旧。"
  ],
  [
    "蝶恋花",
    "周邦彦",
    "小阁阴阴人寂後。\n翠幕褰风，烛影摇疏牖。\n夜半霜寒初索酒。\n金刀正在柔荑手。\n彩薄粉轻光欲透。\n小叶尖新，未放双眉秀。\n记得长条垂鹢首。\n别离情味还依旧。"
  ],
  [
    "菩萨蛮",
    "周邦彦",
    "银河宛转三千曲。\n浴凫飞鹭澄波绿。\n何处是归舟。\n夕阳江上楼。\n天憎梅浪发。\n故下封枝雪。\n深院卷帘看。\n应怜江上寒。"
  ],
  [
    "品令",
    "周邦彦",
    "夜阑人静。\n月痕寄、梅梢疏影。\n帘外曲角栏干近。\n旧携手处，花发雾寒成阵。\n应是不禁愁与恨。\n纵相逢难问。\n黛眉曾把春衫印。\n後期无定。\n断肠香销尽。"
  ],
  [
    "玉楼春",
    "周邦彦",
    "玉琴虚下伤心泪。\n只有文君知曲意。\n帘烘楼迥月宜人，酒暖香融春有味。\n萋萋芳草迷千里。\n惆怅王孙行未已。\n天涯回首一销魂，二十四桥歌舞地。"
  ],
  [
    "蝶恋花",
    "周邦彦",
    "月皎惊乌栖不定。\n更漏将残，辘，牵金井。\n唤起两眸清炯炯。\n泪花落枕红棉泠。\n执手霜风吹鬓影。\n去意徊徨，别语愁难听。\n楼上阑干横斗柄。\n露寒人远鸡相应。"
  ],
  [
    "如梦令",
    "周邦彦",
    "尘满一絣文绣。\n泪湿领巾红皱。\n初暖绮罗轻，腰胜武昌官柳。\n长昼。\n长昼。\n困卧午窗中酒。"
  ],
  [
    "如梦令",
    "周邦彦",
    "门外迢迢行路。\n谁送郎边尺素。\n巷陌雨馀风，当面湿花飞去。\n无绪。\n无绪。\n闲处偷垂玉箸。"
  ],
  [
    "月中行・月宫春",
    "周邦彦",
    "蜀丝趁日染乾红。\n微暖面脂融。\n博山细篆霭房栊。\n静看打窗虫。\n愁多胆怯疑虚幕，声不断、暮景疏钟。\n团团四壁小屏风。\n啼尽梦魂中。"
  ],
  [
    "浣沙溪・浣溪沙",
    "周邦彦",
    "日薄尘飞官路平。\n眼前喜见汴河倾。\n地遥人倦莫兼程。\n下马先寻题壁字，出门闲记榜村名。\n早收灯火梦倾城。"
  ],
  [
    "浣沙溪・浣溪沙",
    "周邦彦",
    "贪向津亭拥去车。\n不辞泥雨溅罗襦。\n泪多脂粉了无馀。\n酒酽未须令客醉，路长终是少人扶。\n早教幽梦到华胥。"
  ],
  [
    "浣沙溪・浣溪沙",
    "周邦彦",
    "不为萧娘旧约寒。\n何因容易别长安。\n预愁衣上粉痕乾。\n幽阁深沈灯焰喜，小炉邻近酒杯宽。\n为君门外脱归鞍。"
  ],
  [
    "点绛唇",
    "周邦彦",
    "辽鹤归来，故乡多少伤心地。\n寸书不寄。\n鱼浪空千里。\n凭仗桃根，说与凄凉意。\n愁无际。\n旧时衣袂。\n犹有东门泪。"
  ],
  [
    "少年游",
    "周邦彦",
    "檐牙缥缈小倡楼。\n凉月挂银钩。\n聒席笙歌，透帘灯火，风景似扬州。\n当时面色欺春雪，曾伴美人游。\n今日重来，更无人问，独自倚阑愁。"
  ],
  [
    "望江南・忆江南",
    "周邦彦",
    "歌席上，无赖是横波。\n宝髻玲珑敧玉燕，绣巾柔腻掩香罗。\n人好自宜多。\n无个事，因甚敛双蛾。\n浅淡梳妆疑见画，惺忪言语胜闻歌。\n何况会婆娑。"
  ],
  [
    "迎春乐",
    "周邦彦",
    "人人花艳明春柳。\n忆筵上、偷携手。\n趁歌停舞罢来相就。\n醒醒个、无些酒。\n比目香囊新刺绣。\n连隔座、一时薰透。\n为甚月中归，长是他、随车後。"
  ],
  [
    "定风波",
    "周邦彦",
    "莫倚能歌敛黛眉。\n此歌能有几人知。\n他日相逢花月底。\n重理。\n好声须记得来时。\n苦恨城头更漏永，无情岂解惜分飞。\n休诉金尊推玉臂。\n从醉。\n明朝有酒遣谁持。"
  ],
  [
    "红罗袄",
    "周邦彦",
    "画烛寻欢去，羸马载愁归。\n念取酒东垆，尊罍虽近，采花南浦，蜂蝶须知。\n自分袂、天阔鸿稀。\n空怀梦约心期。\n楚客忆江蓠。\n算宋玉、未必为秋悲。"
  ],
  [
    "玉楼春",
    "周邦彦",
    "当时携手城东道。\n月堕檐牙人睡了。\n酒边难使客愁惊，帐底不教春梦到。\n别来人事如秋草。\n应有吴霜侵翠葆。\n夕阳深锁绿苔门，一任卢郎愁里老。"
  ],
  [
    "玉楼春",
    "周邦彦",
    "大堤花艳惊郎目。\n秀色秾华看不足。\n休将宝瑟写幽怀，座上有人能顾曲。\n平波落照涵赪玉。\n画舸亭亭浮澹渌。\n临分何以祝深情，只有别离三万斛。"
  ],
  [
    "玉楼春",
    "周邦彦",
    "玉奁收起新妆了。\n鬓畔斜枝红袅袅。\n浅颦轻笑百般宜，试著春衫犹更好。\n裁金簇翠天机巧。\n不称野人簪破帽。\n满头聊插片时狂，顿减十年尘土貌。"
  ],
  [
    "玉楼春",
    "周邦彦",
    "桃溪不作从容住。\n秋藕绝来无续处。\n当时相候赤栏桥，今日独寻黄叶路。\n烟中列岫青无数。\n雁背夕阳红欲暮。\n人如风後入江云，情似雨馀黏地絮。"
  ],
  [
    "凤来朝",
    "周邦彦",
    "逗晓看娇面。\n小窗深、弄明未遍。\n爱残朱宿粉云鬟乱。\n最好是、帐中见。\n说梦双蛾微敛。\n锦衾温、酒香未断。\n待起难舍拚。\n任日炙、画栏暖。"
  ],
  [
    "感皇恩",
    "周邦彦",
    "露柳好风标，娇莺能语。\n独占春光最多处。\n浅颦轻笑，未肯等闲分付。\n为谁心子里，长长苦。\n洞房见说，云深无路。\n凭仗青鸾道情素。\n酒空歌断，又被涛江催去。\n怎奈向、言不尽，愁无数。"
  ],
  [
    "虞美人",
    "周邦彦",
    "灯前欲去仍留恋。\n肠断朱扉远。\n未须红雨洗香腮。\n待得蔷薇花谢、便归来。\n舞腰歌版闲时按。\n一任傍人看。\n金炉应见旧残煤。\n莫使恩情容易、似寒灰。"
  ],
  [
    "虞美人",
    "周邦彦",
    "疏篱曲径田家小。\n云树开清晓。\n天寒山色有无中。\n野外一声钟起、送孤蓬。\n添衣策马寻亭堠。\n愁抱惟宜酒。\n菰蒲睡鸭占陂塘。\n纵被行人惊散、又成双。"
  ],
  [
    "虞美人",
    "周邦彦",
    "玉觞才掩朱弦悄。\n弹指壶天晓。\n回头犹认倚墙花。\n只向小桥南畔、便天涯。\n银蟾依旧当窗满。\n顾影魂先断。\n凄风休飐半残灯。\n拟倩今宵归梦、到云屏。"
  ],
  [
    "玉团儿",
    "周邦彦",
    "铅华淡伫新妆束。\n好风韵、天然异俗。\n彼此知名，虽然初见，情分先熟。\n垆烟淡淡云屏曲。\n睡半醒、生香透肉。\n赖得相逢，若还虚过，生世不足。"
  ],
  [
    "玉团儿",
    "周邦彦",
    "妍姿艳态腰如束。\n笑无限、桃粗杏俗。\n玉体横陈，云鬟斜坠，春睡还熟。\n夕阳斗转阑干曲。\n乍醉起、馀霞衬肉。\n搦粉搓酥，剪云裁雾，比并不足。"
  ],
  [
    "红窗迥",
    "周邦彦",
    "几日来、真个醉。\n不知道、窗外乱红，已深半指。\n花影被风摇碎。\n拥春酲乍起。\n有个人人，生得济楚，来向耳畔，问道今朝醒未。\n情性儿、慢腾腾地。\n恼得人又醉。"
  ],
  [
    "燕归梁",
    "周邦彦",
    "帘底新霜一夜浓。\n短烛散飞虫。\n曾经洛浦见惊鸿。\n关山隔、梦魂通。\n明星晃晃，回津路转，榆影步花骢。\n欲攀云驾倩西风。\n吹清血、寄玲珑。"
  ],
  [
    "醉落魄・一斛珠",
    "周邦彦",
    "葺金细弱。\n秋风嫩、桂花初著。\n蕊珠宫里人难学。\n花染娇荑，羞映翠云幄。\n清香不与兰荪弱。\n一枝云鬓巧梳掠。\n夜凉轻撼蔷薇萼。\n香满衣襟，月在凤凰阁。"
  ],
  [
    "相思引",
    "周邦彦",
    "生碧香罗粉兰香。\n冷绡缄泪倩谁将。\n故人何在，烟水隔潇湘。\n花落燕□春欲老，絮吹思浪日偏长。\n一些儿事，何处不思量。"
  ],
  [
    "青玉案",
    "周邦彦",
    "良夜灯光簇如豆。\n占好事、今宵有。\n酒罢歌阑人散後。\n琵琶轻放，语声低颤，灭烛来相就。\n玉体偎人情何厚。\n轻惜轻怜转唧𠺕。\n雨散云收眉儿皱。\n只愁彰露，那人知後。\n把我来僝僽。"
  ],
  [
    "一剪梅・一翦梅",
    "周邦彦",
    "一剪梅花万样娇。\n斜插梅枝，略点眉梢。\n轻盈微笑舞低回，何事尊前拍误招。\n夜渐寒深酒渐消。\n袖里时闻玉钏敲。\n城头谁恁促残更，银漏何如，且慢明朝。"
  ],
  [
    "鹊桥仙令・鹊桥仙",
    "周邦彦",
    "浮花浪蕊，人间无数，开遍朱朱白白。\n瑶池一朵玉芙蓉，秋露洗、丹砂真色。\n晚凉拜月，六铢衣动，应被姮娥认得。\n翩然欲上广寒宫，横玉度、一声天碧。"
  ],
  [
    "丑奴儿・采桑子",
    "周邦彦",
    "南枝度腊开全少，疏影当轩。\n一种宜寒。\n自共清蟾别有缘。\n江南风味依然在，玉貌韶颜。\n今夜凭阑。\n不似钗头子细看。"
  ],
  [
    "丑奴儿・采桑子",
    "周邦彦",
    "香梅开後风传信，绣户先知。\n雾湿罗衣。\n冷艳须攀最远枝。\n高歌羌管吹遥夜，看即分披。\n已恨来迟。\n不见娉婷带雪时。"
  ],
  [
    "蝶恋花",
    "周邦彦",
    "鱼尾霞生明远树。\n翠壁黏天，玉叶迎风举。\n一笑相逢蓬海路。\n人间风月如尘土。\n剪水双眸云鬓吐。\n醉倒天瓢，笑语生青雾。\n此会未阑须记取。\n桃花几度吹红雨。"
  ],
  [
    "蝶恋花",
    "周邦彦",
    "美盼低迷情宛转。\n爱雨怜云，渐觉宽金钏。\n桃李香苞秋不展。\n深心黯黯谁能见。\n宋玉墙高才一觇。\n絮乱丝繁，苦隔春风面。\n歌板未终风色便。\n梦为蝴蝶留芳甸。"
  ],
  [
    "蝶恋花",
    "周邦彦",
    "晚步芳塘新霁後。\n春意潜来，迤逦通窗牖。\n午睡渐多浓似酒。\n韶华已入东君手。\n嫩绿轻黄成染透。\n烛下工夫，泄漏章台秀。\n拟插芳条须满首。\n管交风味还胜旧。"
  ],
  [
    "蝶恋花",
    "周邦彦",
    "叶底寻花春欲暮。\n折遍柔枝，满手真珠露。\n不见旧人空旧处。\n对花惹起愁无数。\n却倚阑干吹柳絮。\n粉蝶多情，飞上钗头住。\n若遣郎身如蝶羽。\n芳时争肯抛人去。"
  ],
  [
    "蝶恋花",
    "周邦彦",
    "酒熟微红生眼尾。\n半额龙香，冉冉飘衣袂。\n云压宝钗撩不起。\n黄金心字双垂耳。\n愁入眉痕添秀美。\n无限柔情，分付西流水。\n忽被惊风吹别泪。\n只应天也知人意。"
  ],
  [
    "减字木兰花",
    "周邦彦",
    "风鬟雾鬓。\n便觉蓬莱三岛近。\n水秀山明。\n缥缈仙姿画不成。\n广寒丹桂。\n岂是夭桃尘俗世。\n只恐乘风。\n飞上琼楼玉宇中。"
  ],
  [
    "木兰花令",
    "周邦彦",
    "歌时宛转饶风措。\n莺语清圆啼玉树。\n断肠归去月三更，薄酒醒来愁万绪。\n孤灯翳翳昏如雾。\n枕上依稀闻笑语。\n恶嫌春梦不分明，忘了与伊相见处。"
  ],
  [
    "南柯子・南歌子",
    "周邦彦",
    "宝合分时果，金盘弄赐冰。\n晓来阶下按新声。\n恰有一方明月、可中庭。\n露下天如水，风来夜气清。\n娇羞不肯傍人行。\n扬下扇儿拍手、引流萤。"
  ],
  [
    "南柯子・南歌子",
    "周邦彦",
    "腻颈凝酥白，轻衫淡粉红。\n碧油凉气透帘栊。\n指点庭花低映，云母屏风。\n恨逐瑶琴写，书劳玉指封。\n等闲赢得瘦仪容。\n何事不教云雨，略下巫峰。"
  ],
  [
    "关河令・清商怨",
    "周邦彦",
    "秋阴时晴渐向暝，变一庭凄冷。\n伫听寒声，云深无雁影。\n更深人去寂静。\n但照壁、孤灯相映。\n酒已都醒，如何消夜永。"
  ],
  [
    "长相思",
    "周邦彦",
    "举离觞。\n掩洞房。\n箭水泠泠刻漏长。\n愁中看晓光。\n整罗裳。\n脂粉香。\n见扫门前车上霜。\n相持泣路傍。"
  ],
  [
    "长相思",
    "周邦彦",
    "马如飞。\n归未归。\n谁在河桥见别离。\n修杨委地垂。\n掩面啼。\n人怎知。\n桃李成阴莺哺儿。\n闲行春尽时。"
  ],
  [
    "长相思",
    "周邦彦",
    "好风浮。\n晚雨收。\n林叶阴阴映鹢舟。\n斜阳明倚楼。\n黯凝眸。\n忆旧游。\n艇子扁舟来莫愁。\n石城风浪秋。"
  ],
  [
    "长相思",
    "周邦彦",
    "沙棠舟。\n小棹游。\n池水澄澄人影浮。\n锦鳞迟上钩。\n烟云愁。\n箫鼓休。\n再得来时已变秋。\n欲归须少留。"
  ],
  [
    "万里春",
    "周邦彦",
    "千红万翠。\n簇定清明天气。\n为怜他、种种清香，好难为不醉。\n我爱深如你。\n我心在、个人心里。\n便相看、老却春风，莫无些欢意。"
  ],
  [
    "鹤冲天",
    "周邦彦",
    "梅雨霁，暑风和。\n高柳乱蝉多。\n小园台榭远池波。\n鱼戏动新荷。\n薄纱厨，轻羽扇。\n枕冷簟凉深院。\n此时情绪此时天。\n无事小神仙。"
  ],
  [
    "鹤冲天",
    "周邦彦",
    "白角簟，碧纱厨。\n梅雨乍晴初。\n谢家池畔正清虚。\n香散嫩芙蕖。\n日流金，风解愠。\n一弄素琴歌舞。\n慢摇纨扇诉花笺。\n吟待晚凉天。"
  ],
  [
    "南乡子",
    "周邦彦",
    "秋气绕城闉。\n暮角寒鸦未掩门。\n记得佳人冲雨别，吟分。\n别绪多於雨後云。\n小棹碧溪津。\n恰似江南第一春。\n应是采莲闲伴侣，相寻。\n收取莲心与旧人。"
  ],
  [
    "南乡子",
    "周邦彦",
    "寒夜梦初醒。\n行尽江南万里程。\n早是愁来无会处，时听。\n败叶相传细雨声。\n书信也无凭。\n万事由他别後情。\n谁信归来须及早，长亭。\n短帽轻衫走马迎。"
  ],
  [
    "南乡子",
    "周邦彦",
    "户外井桐飘。\n淡月疏影共寂寥。\n恐怕霜寒初索被，中宵。\n已觉秋声引雁高。\n罗带束纤腰。\n自剪灯花试彩毫。\n收起一封江北信，明朝。\n为问江头早晚潮。"
  ],
  [
    "南乡子",
    "周邦彦",
    "轻软舞时腰。\n初学吹笙苦未调。\n谁遣有情知事早，相撩。\n暗举罗巾远见招。\n痴呆一团娇。\n自折长条拨燕巢。\n不道有人潜看著，从教。\n掉下鬟心与凤翘。"
  ],
  [
    "夜游宫",
    "周邦彦",
    "一阵斜风横雨。\n薄衣润、新添金缕。\n不谢铅华更清素。\n倚筠窗，弄么弦，娇欲语。\n小阁横香雾。\n正年少、小娥愁绪。\n莫是栽花被花妒。\n甚春来，病恹恹，无会处。"
  ],
  [
    "诉衷情",
    "周邦彦",
    "当时选舞万人长。\n玉带小排方。\n喧传京国声价，年少最无量。\n花阁迥，酒筵香。\n想难忘。\n而今何事，佯向人前，不认周郎。"
  ],
  [
    "虞美人",
    "周邦彦",
    "淡云笼月松溪路。\n长记分携处。\n梦魂连夜绕松溪。\n此夜相逢恰似、梦中时。\n海山陡觉风光好。\n莫惜金尊倒。\n柳花吹雪燕飞忙。\n生怕扁舟归去、断人肠。"
  ],
  [
    "失调名",
    "周邦彦",
    "露夜烟梢寒色重，攒星低映小珠帘。"
  ],
  [
    "减字木兰花",
    "陈",
    "世间拘碍。\n人不堪时渠不改。\n古有斯人。\n千载谁能继後尘。\n春风入手。\n乐事自应随处有。\n与众熙怡。\n何似幽居独乐时。"
  ],
  [
    "减字木兰花",
    "陈",
    "结庐人境。\n万事醉来都不醒。\n鸟倦云飞。\n两得无心总是归。\n古人逝矣。\n旧日南窗何处是。\n莫负青春。\n即是升平寄傲人。"
  ],
  [
    "卜算子",
    "陈",
    "身如一叶舟，万事潮头起。\n水长船高一任伊，来往洪涛里。\n潮落又潮生，今古长如此。\n後夜开尊独酌时，月满人千里。"
  ],
  [
    "一落索",
    "陈",
    "体上衣裳云作缕。\n不论寒暑。\n世间多少老婆禅，犹苦问、台山路。\n堪笑庞翁无趣。\n临行却住。\n古人公案不须论，还了得、如今否。"
  ],
  [
    "减字木兰花",
    "陈",
    "大江北去。\n未到沧溟终不住。\n淮水东流。\n日夜朝宗亦未休。\n香炉烟袅。\n浓淡卷舒终不老。\n寸碧千锺。\n人醉华胥月色中。"
  ],
  [
    "减字木兰花",
    "陈",
    "华胥月色。\n万水千山同一白。\n南北相望。\n独醉香山旧草堂。\n淮岑妙境。\n十载醺酣犹未醒。\n一腹便便。\n也读春秋也爱眠。"
  ],
  [
    "卜算子",
    "陈",
    "只解劝人归，都不留人住。\n南北东西总是家，劝我归何处。\n去住总由天，天意人难阻。\n若得归时我自归，何必闲言语。"
  ],
  [
    "卜算子",
    "陈",
    "黄了旧皮肤，最是风流处。\n多少纷纷陌上人，不听春鹃语。\n触目是家山，到了须拈取。\n云散长空月满天，好个还乡路。"
  ],
  [
    "卜算子",
    "陈",
    "梦里不知眠，觉後眠何在。\n试问眠身与梦身，那个能祗对。\n醉後有人醒，醒了无人醉。\n要识三千与大千，不在微尘外。"
  ],
  [
    "青玉案",
    "陈",
    "碧空暗淡同云绕。\n渐枕上、风声峭。\n明透纱窗天欲晓。\n珠帘才卷，美人惊报，一夜青山老。\n使君留客金尊倒。\n正千里琼瑶未经扫。\n欺压梅花春信早。\n十分农事，满城和气，管取明年好。"
  ],
  [
    "减字木兰花",
    "陈",
    "世间药院。\n只爱大黄甘草贱。\n急急加工。\n更靠硫黄与鹿茸。\n鹿茸吃了。\n却恨世间凉药少。\n冷热平均。\n须是松根白茯苓。"
  ],
  [
    "临江仙",
    "陈",
    "闻道洛阳花正好，家家庭户春风。\n道人饮去百壶空。\n年年花下醉，看谢几番红。\n此别又从何处去，风萍一任西东。\n语声虽异笑声同。\n一轮深夜月，何处不相逢。"
  ],
  [
    "蝶恋花",
    "陈",
    "海角芳菲留不住。\n笔下风生，飞入青云去。\n仙有名天赐与。\n致君事业安排取。\n要识世间平坦路。\n当使人人，各有安心处。\n黑发便逢尧舜主。\n笑人白首归南亩。"
  ],
  [
    "卜算子",
    "陈",
    "咄咄汝何人，眼在眉毛下。\n明月相随万里来，何处分真假。\n问著总无言，有口番成哑。\n荆棘林中自在身，即是知音者。"
  ],
  [
    "蝶恋花",
    "陈",
    "有个胡儿模样别。\n满颔髭须，生得浑如漆。\n见说近来头也白。\n髭须那得长长黑。\n□□□□□□□。\n子镊来，须有千堆雪。\n莫向细君容易说。\n恐他嫌你将伊摘。"
  ],
  [
    "减字木兰花",
    "陈",
    "一尊薄酒。\n满酌劝君君举手。\n不是亲朋。\n谁肯相从寂寞滨。\n人生如梦。\n梦里惺惺何处用。\n盏到休辞。\n醉後全胜未醉时。"
  ],
  [
    "阮郎归",
    "陈",
    "从来多唱杜鹃辞。\n如今真个归。\n健帆笑里落湖西。\n回看江浪飞。\n说情话，复何疑。\n临流应赋诗。\n引觞自酌更何之。\n心闲光景迟。"
  ],
  [
    "失调名",
    "陈",
    "吴樯越橹，都是利名人。"
  ],
  [
    "失调名",
    "陈",
    "彩衣长久。\n五世祥烟熏舞袖。"
  ],
  [
    "望江南・忆江南",
    "邵伯温",
    "百尺长藤垂到地，千株乔木密参天。\n只在郡城边。"
  ],
  [
    "调笑・调笑令",
    "邵伯温",
    "翻翻绣袖上红茵。\n舞姬犹是旧精神。\n坐中莫怪无欢意，我与将军是故人。"
  ],
  [
    "渔家傲",
    "净端",
    "斗转星移天渐晓。\n蓦然听得鹈鹕叫。\n山寺钟声人浩浩。\n木鱼噪。\n渡船过岸行官道。\n轻舟再奈长江讨。\n重添香饵为钩钓。\n钓得锦鳞船里跳。\n呵呵笑。\n思量天下渔家好。"
  ],
  [
    "渔家傲",
    "净端",
    "浪静西溪澄似练。\n片帆高挂乘风便。\n始向波心通一线。\n群鱼见。\n当头谁敢先吞咽。\n闪烁锦鳞如闪电。\n灵光今古应无变。\n爱是憎非都已遣。\n回头转。\n一轮明月升苍弁。"
  ],
  [
    "渔家傲",
    "净端",
    "七宝池中堪下钓。\n八功德水烟波渺。\n池底金沙齐布了。\n羡鱼鸟。\n周回旋绕为阶道。\n白鹤孔雀鹦鹉噪。\n弥陀接引毫光照。\n不是修行何得到。\n一般好。\n西方净土无烦恼。"
  ],
  [
    "渔家傲",
    "净端",
    "一只孤舟巡海岸。\n盘陀石上垂钩线。\n钓得锦鳞鲜又健。\n堪爱羡。\n龙王见了将珠换。\n钓罢归来莲苑看。\n满堂尽是真罗汉。\n便名香三五片。\n梵□献。\n原来佛不夺众生愿。"
  ],
  [
    "菩萨蛮",
    "李",
    "城阴犹有松间雪。\n松间暗淡城头月。\n月下几枝梅。\n为谁今夜开。\n尊前簪素发。\n自拥繁枝折。\n疑是在瑶台。\n宝灯携手来。"
  ],
  [
    "虞美人令・虞美人",
    "李",
    "玉阑干外清江浦。\n渺渺天涯雨。\n好风如扇雨如帘。\n时见岸花汀草、涨痕添。\n青林枕上关山路。\n卧想乘鸾处。\n碧芜千里信悠悠。\n惟有霎时凉梦、到南州。"
  ],
  [
    "品令",
    "李",
    "唱歌须是，玉人檀口，皓齿冰肤。\n意传心事，语娇声颤，字如贯珠。\n老翁虽是解歌，无奈雪鬓霜须。\n大家且道，是伊模样，怎如念奴。"
  ],
  [
    "清平乐",
    "李",
    "落梅呜咽。\n暗淡城头月。\n吹满江山惊梦蝶。\n唤起画楼伤别。\n帘风轻触银钩。\n梧桐玉露新秋。\n底事琐窗深夜，素娥常伴人愁。"
  ],
  [
    "鹧鸪天",
    "孔矩",
    "却月凌风度雪清。\n何郎高咏照花明。\n一枝弄碧传幽信，半额涂黄拾晚荣。\n春思淡，暗香轻。\n江南雨冷若为情。\n犹胜远隔潇湘水，忽到窗前梦不成。"
  ],
  [
    "渔家傲",
    "邹浩",
    "慧眼舒光无不见。\n尘中一一藏经卷。\n闻说大千摊已遍。\n门方便。\n法轮尽向毫端转。\n月挂烛笼知再见。\n西方可履休回盼。\n要与老岑同掣电。\n酬所愿。\n欣逢十二观音面。"
  ],
  [
    "临江仙",
    "邹浩",
    "有个头陀修苦行，头上头发毵毵。\n身披一副醦裙衫。\n紧缠双脚，苦苦要游南。\n闻说度牒朝夕到，并除颔下髭髯。\n钵中无粥住无庵。\n摩登伽处，只恐却重参。"
  ],
  [
    "失调名",
    "曾诞",
    "草草山林职事，厌厌罢相情怀。"
  ],
  [
    "感皇恩",
    "阮阅",
    "芝检下中天，春寒犹浅。\n馀闰银蟾许重看。\n满城灯火，又遍高楼深院。\n宝鞍催绣毂，香风软。\n憔悴慢翁，萧条古县。\n随分良辰试开宴。\n且倾芳酒，共听新声弦管。\n夜阑人未散，更筹转。"
  ],
  [
    "踏莎行",
    "阮阅",
    "驿使初回，新阳才报。\n时和倍觉青春早。\n华灯和月拥朱轓，花间万点寒星小。\n团扇歌清，重裀舞妙。\n游人只恐归来悄。\n明年亲侍辇舆行，未应肯记濡须好。"
  ],
  [
    "减字木兰花",
    "阮阅",
    "晓云舒瑞。\n寒影初回长日至。\n罗袜新成。\n更有何人继後尘。\n绮窗寒浅。\n尽道朝来添一线。\n秉烛须游。\n已减铜壶昨夜筹。"
  ],
  [
    "锦堂春・锦堂春慢",
    "阮阅",
    "江入重关，山围翠巘，湖边自古巢阳。\n正梅残林坞，冰泮池塘。\n闻道当年父老，记梅福、曾隐南昌。\n有长堤万柳，映□参差，尽是甘棠。\n共夸金斗。"
  ],
  [
    "眼儿媚",
    "阮阅",
    "楼上黄昏杏花寒。\n斜月小栏干。\n一双燕子，两行征雁，画角声残。\n绮窗人在东风里，洒泪对春闲。\n也应似旧，盈盈秋水，淡淡春山。"
  ],
  [
    "失调名",
    "赵企",
    "闻道南丹风土美。\n流出溅溅五溪水。\n威仪尽识汉君臣，衣冠已变□番子。\n凯歌还、欢声载路。\n一曲春风里。\n不日万年觞，人北面朝天子。"
  ],
  [
    "感皇恩",
    "赵企",
    "骑马踏红尘，长安重到。\n人面依前似花好。\n旧欢才展，又被新愁分了。\n未成云雨梦，巫山晓。\n千里断肠，关山古道。\n回首高城似天杳。\n满怀离恨，付与落花啼鸟。\n故人何处也，青春老。"
  ],
  [
    "步蟾宫",
    "汪存",
    "玉京此去春犹浅。\n正雪絮、马头零乱。\n娥剪就绿云裳，待来步蟾宫与换。\n明年二月桃花岸。\n棹双浆、浪平烟暖。\n扬州十里小红楼，尽卷上珠帘一半。"
  ],
  [
    "蝶恋花",
    "谢逸",
    "豆蔻梢头春色浅。\n新试纱衣，拂袖东风软。\n红日三竿帘幕卷。\n画楼影里双飞燕。\n拢鬓步摇青玉碾。\n缺样花枝，叶叶蜂儿颤。\n独倚阑干凝望远。\n一川烟草平如剪。"
  ],
  [
    "踏莎行",
    "谢逸",
    "柳絮风轻，梨花雨细。\n春阴院落帘垂地。\n碧溪影里小桥横，青帘市上孤烟起。\n镜约关情，琴心破睡。\n轻寒漠漠侵鸳被。\n酒醒霞散脸边红，梦回山蹙眉间翠。"
  ],
  [
    "菩萨蛮",
    "谢逸",
    "暄风迟日春光闹。\n蒲萄水绿摇轻棹。\n两岸草烟低。\n青山啼子规。\n归来愁未寝。\n黛浅眉痕沁。\n花影转廊腰。\n红添酒面潮。"
  ],
  [
    "菩萨蛮",
    "谢逸",
    "纹波面浮。\n蒲芽出水参差碧。\n满院落梅香。\n柳梢初弄黄。\n衣轻红袖皱。\n春困花枝瘦。\n睡起玉钗横。\n隔帘闻晓莺。"
  ],
  [
    "采桑子",
    "谢逸",
    "楚山削玉云中碧，影落沙汀。\n秋水澄凝。\n一抹江天雁字横。\n金钱满地西风急，红蓼烟轻。\n帘外砧声。\n惊起青楼梦不成。"
  ],
  [
    "采桑子",
    "谢逸",
    "冰霜林里争先发，独压群花。\n风送清笳。\n更引轻烟淡淡遮。\n抱墙溪水弯环碧，月色清华。\n疏影横斜。\n恰似林逋处士家。"
  ],
  [
    "采桑子",
    "谢逸",
    "冷猿寒雁淮山远，风袅青帘。\n飞雪廉纤。\n莫道空中是撒盐。\n到时乳鹊喧梧影，晓卷疏帘。\n彩服巡檐。\n索共梅花笑语添。"
  ],
  [
    "西江月",
    "谢逸",
    "落寞寒香满院，扶疏清影侵门。\n雪消平野晚烟昏。\n睡起懒匀檀粉。\n皎皎风前玉树，盈盈月下冰魂。\n南枝春信夜来温。\n便觉肌肤瘦损。"
  ],
  [
    "西江月",
    "谢逸",
    "花额上堆翠葆，远山横处星眸。\n绛宫深锁暮云浮。\n月破黄昏时候。\n谁谓霞衣玉简，便孤彩凤秦楼。\n桃源不禁昔人游。\n曾是刘郎邂逅。"
  ],
  [
    "西江月",
    "谢逸",
    "窄袖浅笼温玉，修眉淡扫遥岑。\n行时云雾绕衣襟。\n步步莲生宫锦。\n菊与秋烟共晚，酒随人意俱深。\n尊前有客动琴心。\n醉後清狂不禁。"
  ],
  [
    "西江月",
    "谢逸",
    "宝柱横云雁影，朱弦隔叶莺声。\n风生玉脂晚寒清。\n官样轻黄袖冷。\n饮罢尚留馀意，曲终自有深情。\n归来江上数峰青。\n梅水横斜夜永。"
  ],
  [
    "西江月",
    "谢逸",
    "滴滴金盘露冷，萧萧玉宇风清。\n长庚入梦晓窗明。\n淡月微云耿耿。\n松竹五峰秋色，笙歌三市欢声。\n华堂开宴拥娉婷。\n天上人间共庆。"
  ],
  [
    "西江月",
    "谢逸",
    "青锦缠条配剑，紫丝络辔飞骢。\n入关意气喜生风。\n年少胸吞云梦。\n金阙日高露泣，东华尘软香红。\n争看荀氏第三龙。\n春暖桃花浪涌。"
  ],
  [
    "西江月",
    "谢逸",
    "晓艳最便清露，晚红偏怯斜阳。\n移根栽近菊花傍。\n蜀锦翻成新样。\n坐客联挥玉麈，歌词细琢琼章。\n从今故事记溪堂。\n岁岁携壶共赏。"
  ],
  [
    "西江月",
    "谢逸",
    "木末谁攀新萼，雪消自种前庭。\n莫嫌开过尚盈盈。\n似待诗人醉咏。\n霜後最添妍丽，风中更觉娉婷。\n影摇溪水一湾清。\n妆罢晓临鸾境。"
  ],
  [
    "西江月",
    "谢逸",
    "密雪未知肤白，夜寒已觉香清。\n振芳堂下月盈庭。\n踏碎横斜疏影。\n且醉杯中绿蚁，休辞笛里清声。\n东君催促子青青。\n滋味要调金鼎。"
  ],
  [
    "南歌子",
    "谢逸",
    "雨洗溪光净，风掀柳带斜。\n画楼朱户玉人家。\n帘外一眉新月、浸梨花。\n金鸭香凝袖，铜荷烛映纱。\n凤盘宫锦小屏遮。\n夜静寒生春笋、理琵琶。"
  ],
  [
    "虞美人",
    "谢逸",
    "碧梧翠竹交加影。\n角簟纱厨冷。\n疏云淡月媚横塘。\n一阵荷花风起、隔帘香。\n雁横天末无消息。\n水阔吴山碧。\n刺桐花上蝶翩翩。\n唯有夜深清梦、到郎边。"
  ],
  [
    "虞美人",
    "谢逸",
    "角声吹散梅梢雪。\n疏影黄昏月。\n落英点点拂阑干。\n风送清香满院、作轻寒。\n花瓷羯鼓催行酒。\n红袖掺掺手。\n曲声未彻宝杯空。\n饮罢香薰翠被、锦屏中。"
  ],
  [
    "虞美人",
    "谢逸",
    "风前玉树玱金韵。\n碧落佳期近。\n疏云影里鹊桥低。\n檐外一弯新月、印修眉。\n星河渐晓铜壶噎。\n又是经年别。\n此情莫与玉人知。\n引起旧家离恨、泪珠垂。"
  ],
  [
    "谒金门",
    "谢逸",
    "帘外雨。\n洗尽楚乡残暑。\n白露影边霞一缕。\n绀碧江天暮。\n沈水烟横香雾。\n茗碗浅浮琼乳。\n卧听鹧鸪啼竹坞。\n竹风清院宇。"
  ],
  [
    "如梦令",
    "谢逸",
    "花落莺啼春暮。\n陌上绿杨飞絮。\n金鸭晚香寒，人在洞房深处。\n无语。\n无语。\n叶上数声疏雨。"
  ],
  [
    "如梦令",
    "谢逸",
    "门外落花流水。\n日暖杜鹃声碎。\n蕃马小屏风，一枕画堂春睡。\n如醉。\n如醉。\n正是困人天气。"
  ],
  [
    "青玉案",
    "谢逸",
    "芦花飘雪迷洲渚。\n送秋水、连天去。\n一叶小舟横别浦。\n数声鸿雁，两行鸥鹭。\n天淡潇湘暮。\n蓬窗醉梦惊箫鼓。\n回首青楼在何处。\n柳岸风轻吹残暑。\n菊开青蕊，叶飞红树。\n江上潇潇雨。"
  ],
  [
    "好事近",
    "谢逸",
    "疏雨洗烟波，雨过满江秋色。\n风起白鸥零乱，破岚光深碧。\n荻花枫叶只供愁，清吟写岑寂。\n吟罢倚阑无语，听一声羌笛。"
  ],
  [
    "临江仙",
    "谢逸",
    "木落江寒秋色晚，飕飕吹帽风轻。\n丹枫楼外捣衣声。\n登高怀远，山影雁边横。\n露染宫黄庭菊浅，茱萸烟拂红轻。\n尊前谁整醉冠倾。\n酒香薰脸，落日断霞明。"
  ],
  [
    "临江仙",
    "谢逸",
    "玉树临风宾欲散，黄昏约马嘶庭。\n幽欢未尽有馀清。\n琼糜方一啜，银烛已双擎。\n坐久香津生齿颊，何须五斗消酲。\n艳歌声里醉魂醒。\n明年思此会，旌旆想登瀛。"
  ],
  [
    "减字木兰花",
    "谢逸",
    "荷花风细。\n乞巧楼中凉似水。\n天幕低垂。\n新月弯环浅晕眉。\n桥横乌鹊。\n不负年年云外约。\n残漏疏钟。\n肠断朝霞一缕红。"
  ],
  [
    "减字木兰花",
    "谢逸",
    "疏疏密密。\n卜林中飞玉出。\n妒舞欺梅。\n悠扬随风去却回。\n遥岑玉刻。\n不见云中浮寸碧。\n夜色清妍。\n庭下交光月午天。"
  ],
  [
    "渔家傲",
    "谢逸",
    "秋水无痕清见底。\n蓼花汀上西风起。\n一叶小舟烟雾里。\n兰棹舣。\n柳条带雨穿双鲤。\n自叹直钩无处使。\n笛声吹彻云山翠。\n脍落霜刀红缕细。\n新酒美。\n醉来独枕莎衣睡。"
  ],
  [
    "清平乐",
    "谢逸",
    "晓风残角。\n月里梅花落。\n宿酒醒时滋味恶。\n翠被轻寒漠漠。\n梦回一点相思。\n远山暗蹙双眉。\n不觉肌肤瘦玉，但知带减腰围。"
  ],
  [
    "清平乐",
    "谢逸",
    "花边柳际。\n已渐知春意。\n归信不知何日是。\n旧恨欲拚无计。\n故人零落西东。\n题诗待倩归鸿。\n惟有多情芳草，年年处处相逢。"
  ],
  [
    "玉楼春",
    "谢逸",
    "弄晴数点梨梢雨。\n门外画桥寒食路。\n杜鹃飞破草间烟，蛱蝶惹残花底露。\n东君著意怜樊素。\n一段韶华都付与。\n妆成不管露桃嗔，舞罢从教风柳妒。"
  ],
  [
    "玉楼春",
    "谢逸",
    "横塘晕浅琉璃莹。\n绿叶阴浓庭院静。\n樱桃熟後麦秋凉，芍药开时槐夏永。\n蓬莱阁下红尘境。\n青羽扇低摇凤影。\n庭前玉树一枝春，香雾和烟新月冷。"
  ],
  [
    "玉楼春",
    "谢逸",
    "个中怀抱谁排遣。\n恻恻轻寒风剪剪。\n细丝梅蕊晚香浓，争似柳梢春色浅。\n娇叱道字歌声软。\n醉後微涡回笑魇。\n更无卓氏白头吟，只有卢郎年少恨。"
  ],
  [
    "玉楼春",
    "谢逸",
    "青钱点水圆荷绿。\n解箨新篁森嫩玉。\n轻风冉冉楝花香，小雨丝丝梅子熟。\n华堂烛烬零金粟。\n人在洞天三十六。\n昭华吹彻管声寒，声入寿觞红浪蹙。"
  ],
  [
    "武陵春",
    "谢逸",
    "画烛笼纱红影乱，门外紫骝嘶。\n分破云团月影亏。\n雪浪皱清漪。\n捧碗纤纤春笋瘦，乳雾泛冰瓷。\n两袖清风拂袖飞。\n归去酒醒时。"
  ],
  [
    "武陵春",
    "谢逸",
    "拍岸蒲萄江水碧，柳带挽归艎。\n破闷琴风绕袖凉。\n蔌蔌楝花香。\n淡烟疏雨随宜好，何处不潇湘。\n愿作双飞老凤皇。\n莫学野鸳鸯。"
  ],
  [
    "浪淘沙",
    "谢逸",
    "料峭小桃风。\n凝淡春容。\n宝灯山列半天中。\n丽服靓妆携手处，笑语匆匆。\n酒滴小槽红。\n一饮千锺。\n铜荷擎烛绛纱笼。\n归去笙歌暄院落，月照帘栊。"
  ],
  [
    "鹧鸪天",
    "谢逸",
    "桐叶成阴拂画檐。\n清风凉处卷疏帘。\n红绡舞袖萦腰柳，碧玉眉心媚脸莲。\n愁满眼，水连天。\n香笺小字倩谁传。\n梅黄楚岸垂垂雨，草碧吴江淡淡烟。"
  ],
  [
    "鹧鸪天",
    "谢逸",
    "金节平分院落凉。\n黄昏帘幕卷西厢。\n冰轮碾碎粼粼碧，玉斧修成练练光。\n低照户，巧侵床。\n锦袍起舞谪仙狂。\n鹊飞影里觥筹乱，桂子风前笑语香。"
  ],
  [
    "鹧鸪天",
    "谢逸",
    "红晕香腮粉末匀。\n梳妆闲淡稳精神。\n谁知碧嶂清溪畔，也有姚家一朵春。\n眉黛浅，谁为颦。\n莫将心事付朝云。\n坐中有客肠应断，忘了酴架下人。"
  ],
  [
    "鹧鸪天",
    "谢逸",
    "水阔天低雁字横。\n小春时节晚寒清。\n梅梢月上纷纷白，竹坞风来冉冉轻。\n人似玉，酒如渑。\n入关意气喜风生。\n坐中有客联镳去，谁唱阳关第四声。"
  ],
  [
    "浣溪沙",
    "谢逸",
    "楼阁帘垂乳燕飞。\n圆荷细细点清溪。\n薰风破闷晚凉时。\n玉轸琴边兰思远，霜纨扇里翠眉低。\n揉蓝衫子闹蜂儿。"
  ],
  [
    "燕归梁",
    "谢逸",
    "六曲阑干翠幕垂。\n香烬冷金猊。\n日高花外啭黄鹂。\n春睡觉、酒醒时。\n草青南浦，云横西塞，锦字杳无期。\n东风只送柳绵飞。\n全不管、寄相思。"
  ],
  [
    "千秋岁",
    "谢逸",
    "楝花飘砌。\n蔌蔌清香细。\n梅雨过，苹风起。\n情随湘水远，梦绕吴峰翠。\n琴书倦，鹧鸪唤起南窗睡。\n密意无人寄。\n幽恨凭谁洗。\n修竹畔，疏帘里。\n歌馀尘拂扇，舞罢风掀袂。\n人散後，一钩淡月天如水。"
  ],
  [
    "南乡子",
    "谢逸",
    "浅色染春衣。\n衣上双双小雁飞。\n袖卷藕丝寒玉瘦，弹棋。\n赢得尊前酒一卮。\n冰雪拂胭脂。\n绛蜡香融落日西。\n唱彻阳关人欲去，依依。\n醉眼横波翠黛低。"
  ],
  [
    "醉落魄・一斛珠",
    "谢逸",
    "霜砧声急。\n潇潇疏雨梧桐湿。\n无言独倚阑干立。\n帘卷黄昏，一阵西风入。\n年时画阁佳宾集。\n玉人檀板当筵执。\n银瓶已断丝绳汲。\n莫话前欢，忍对屏山泣。"
  ],
  [
    "鹊桥仙",
    "谢逸",
    "蝶飞烟草，莺啼云树，满院垂杨阴绿。\n轻风飘散杏梢红，更吹皱、池波如。\n珠帘日晚，银屏人散，楼上醉横霜竹。\n一春若道不相思，缘底事、红绡褪玉。"
  ],
  [
    "江神子・江城子",
    "谢逸",
    "一江秋水碧湾湾。\n绕青山。\n玉连环。\n帘幕低垂，人在画图间。\n闲抱琵琶寻旧曲，弹未了，意阑珊。\n飞鸿数点拂云端。\n倚阑看。\n楚天寒。\n拟倩东风，吹梦到长安。\n恰似梨花春带雨，愁满眼，泪阑干。"
  ],
  [
    "江神子・江城子",
    "谢逸",
    "杏花村馆酒旗风。\n水溶溶。\n扬残红。\n野渡舟横，杨柳绿阴浓。\n望断江南山色远。\n人不见，草连空。\n夕阳楼外晚烟笼。\n粉香融。\n淡眉峰。\n记得年时，相见画屏中。\n只有关山今夜月，千里外，素光同。"
  ],
  [
    "点绛唇",
    "谢逸",
    "九日登高，倚楼人在秋空半。\n汝江如练。\n碧影涵云。\n醉看茱萸，定是明年健。\n清尊满。\n菊花黄浅。\n偏入陶潜眼。"
  ],
  [
    "点绛唇",
    "谢逸",
    "金气秋分，风清露冷秋期半。\n凉蟾光满。\n桂子飘香远。\n素练宽衣，仙仗明飞观。\n霓裳乱。\n银桥人散。\n吹彻昭华管。"
  ],
  [
    "七娘子",
    "谢逸",
    "风剪冰花飞零乱。\n映梅梢、素影摇清浅。\n绣幄寒轻，兰薰烟暖。\n艳歌催得金荷卷。\n游梁已觉相如倦。\n忆去年、舟渡淮南岸。\n别後销魂，冷猿寒雁。\n角声只送黄昏怨。"
  ],
  [
    "卜算子",
    "谢逸",
    "烟雨幂横塘，绀色涵清浅。\n谁把并州快剪刀，剪取吴江半。\n隐几岸乌巾，细葛含风软。\n不见柴桑避俗翁，心共孤云远。"
  ],
  [
    "醉桃源・阮郎归",
    "谢逸",
    "花枝破蕾柳梢青。\n春寒拂面轻。\n一眉新月影三星。\n铜荷烛烬零。\n低凤扇，袅霓旌。\n珊珊环佩声。\n坐间谁识许飞琼。\n对郎仙骨清。"
  ],
  [
    "醉桃源・阮郎归",
    "谢逸",
    "风飘万点落花飞。\n残红枝上稀。\n平芜叶上淡烟迷。\n那堪春鸟啼。\n风细细，日迟迟。\n轻纱叠雪衣。\n多情多病懒追随。\n玉人应恨伊。"
  ],
  [
    "醉桃源・阮郎归",
    "谢逸",
    "晨光晓色扫檐晶。\n寒斋蝶梦惊。\n乱飘鸳瓦细无声。\n游扬柳丝轻。\n书幌冷，竹窗明。\n柴门只独扃。\n一尊浊酒为谁倾。\n梅花相对清。"
  ],
  [
    "望江南・忆江南",
    "谢逸",
    "临川好，柳岸转平沙。\n门外澄江丞相宅，坛前乔木列仙家。\n春到满城花。\n行乐处，舞袖卷轻纱。\n谩摘青梅尝煮酒，旋煎白雪试新茶。\n明月上檐牙。"
  ],
  [
    "望江南・忆江南",
    "谢逸",
    "临川好，山影碧波摇。\n鱼跃冰池飞玉尺，云横石廪拂鲛绡。\n高树竹萧萧。\n寒食近，湖水绿平桥。\n繁杏梢头张锦旆，垂杨阴里系兰桡。\n游客解金貂。"
  ],
  [
    "柳梢青",
    "谢逸",
    "香肩轻拍。\n尊前忍听，一声将息。\n昨夜浓欢，今朝别酒，明日行客。\n後回来则须来，便去也、如何去得。\n无限离情，无穷江水，无边山色。"
  ],
  [
    "减字木兰花",
    "夏倪",
    "江涵晓日。\n荡漾波光摇桨入。\n笑指浯溪。\n漫叟雄文锁翠微。\n休嗟不偶。\n归到中州何处有。\n独立风烟。\n湘水浯台总接天。"
  ],
  [
    "感皇恩",
    "晁冲之",
    "小阁倚晴空，数声钟定。\n斗柄寒垂暮天净。\n向来残酒，尽被晓风吹醒。\n眼前还认得，当时景。\n旧恨与新愁，不堪重省。\n自叹多情更多病。\n绮窗犹在，敲遍阑干谁应。\n断肠明月下，梅摇影。"
  ],
  [
    "感皇恩",
    "晁冲之",
    "蝴蝶满西园，啼莺无数。\n水阁桥南路。\n凝伫。\n两行烟柳，吹落一池飞絮。\n秋千斜挂起，人何处。\n把酒劝君，闲愁莫诉。\n留取笙歌住。\n休去。\n几多春色，禁得许多风雨。\n海棠花谢也，君知否。"
  ],
  [
    "感皇恩",
    "晁冲之",
    "寒食不多时，牡丹初卖。\n小院重帘燕飞碍。\n昨宵风雨，只有一分春在，今朝犹自得，阴晴快。\n熟睡起来，宿酲微带。\n不惜罗襟揾眉黛，日高梳洗，看著花阴移改。\n笑摘双杏子，连枝戴。"
  ],
  [
    "临江仙",
    "晁冲之",
    "双舸亭亭横晚渚，城中飞观嵯峨。\n画桥灯火照清波。\n玉钩平浸水，金锁半沈河。\n试问无情堤上柳，也应厌听离歌。\n人生无奈别离何。\n夜长嫌梦短，泪少怕愁多。"
  ],
  [
    "临江仙",
    "晁冲之",
    "忆昔西池池上饮，年年多少欢娱。\n别来不寄一行书。\n寻常相见了，犹道不如初。\n安稳锦屏今夜梦，月明好度江湖。\n相思休问定何如。\n情知春去後，管得落花无。"
  ],
  [
    "临江仙",
    "晁冲之",
    "谩道追欢惟九日，年年此恨偏浓。\n今朝吹帽与谁同。\n黄花都未拆，和泪泣西风。\n应恐登临肠更断，故交烟雨迷空。\n为君一曲送飞鸿。\n谁能推毂我，深入醉乡中。"
  ],
  [
    "渔家傲",
    "晁冲之",
    "浦口潮来沙尾涨。\n危樯半落帆游漾，水调不知何处唱。\n风淡荡。\n鳜鱼吹起桃花浪。\n雪尽小桥梅总放。\n层楼一任愁人上。\n万里长安回首望。\n山四向。\n澄江日色如春酿。"
  ],
  [
    "传言玉女",
    "晁冲之",
    "一夜东风，吹散柳梢残雪。\n御楼烟暖，正鳌山对结。\n箫鼓向晚，凤辇初归宫阙。\n千门灯火，九街风月。\n绣阁人人，乍喜游、困又歇。\n笑匀妆面，把朱帘半揭。\n娇波向人，手拈玉梅低说。\n相逢常是，上元时节。"
  ],
  [
    "如梦令",
    "晁冲之",
    "帘外新来双燕。\n珠阁琼楼穿遍。\n香径得泥归，飞蹙池塘波面。\n谁见。\n谁见。\n春晚昭阳宫殿。"
  ],
  [
    "如梦令",
    "晁冲之",
    "墙外辘轳金并。\n惊梦瞢腾初省。\n深院闭斜阳，燕入阴阴帘影。\n人静。\n人静。\n花落鸟啼风定。"
  ],
  [
    "如梦令",
    "晁冲之",
    "门在垂杨阴里。\n楼枕曲江春水。\n一阵牡丹风，香压满园花气。\n沈醉。\n沈醉。\n不记绿窗先睡。"
  ],
  [
    "小重山",
    "晁冲之",
    "碧水浮瓜纹簟前。\n只知闲枕手，不成眠。\n晚云如火雨晴天。\n轻云远，亭外一声蝉。\n池馆几年年。\n倚阑催小艇，采新莲。\n多情还到芰荷边。\n应相忆，折藕看丝牵。"
  ],
  [
    "临江仙",
    "苏庠",
    "本是白苹洲畔客，虎符卧镇江城。\n归来犹得趁鸥盟。\n柳丝摇晓市，杜若遍芳汀。\n莫惜飞觞仍堕帻，柳边依约莺声。\n水秋鲈熟正关情。\n只愁宣室召，未许钓船轻。"
  ],
  [
    "临江仙",
    "苏庠",
    "猎猎风蒲初暑过，萧然庭户秋清。\n野航渡口带烟横。\n晚山千万叠，别鹤两三声。\n秋水芙蓉聊荡桨，一樽同破愁城。\n蓼花滩上白鸥明。\n暮云连极浦，急雨暗长汀。"
  ],
  [
    "如梦令",
    "苏庠",
    "叠嶂晓埋烟雨。\n忽作飞花无数。\n整整复斜斜，来伴南枝清苦。\n日暮。\n日暮。\n何许云林烟树。"
  ],
  [
    "虞美人",
    "苏庠",
    "军书未息梅仍破。\n穿市溪流过。\n病来无处不关情。\n一夜鸣榔急雨、杂滩声。\n飘零无复还山梦。\n云屋春寒重。\n山连积水水连空。\n溪上青蒲短短、柳重重。"
  ],
  [
    "浣溪沙",
    "苏庠",
    "水榭风微玉枕凉。\n牙床角簟藕花香。\n野塘烟雨罩鸳鸯。\n红蓼渡头青嶂远，绿苹波上白鸥双。\n淋浪淡墨水云乡。"
  ],
  [
    "谒金门",
    "苏庠",
    "何处所。\n门外冷云堆浦。\n竹里江梅寒未吐。\n茅屋疏疏雨。\n谁遣愁来如许。\n小立野塘官渡。\n手种凌霄今在否。\n柳浪迷烟渚。"
  ],
  [
    "谒金门",
    "苏庠",
    "杨柳渡。\n醉著青鞋归去。\n点点沙鸥何处所。\n十里菰蒲雨。\n抖擞向来尘土。\n卧看碧山云度。\n寄语故时猿鹤侣。\n未见心先许。"
  ],
  [
    "鹧鸪天",
    "苏庠",
    "枫落河梁野水秋。\n澹烟衰草接郊丘。\n醉眠小坞黄茅店，梦倚高城赤叶楼。\n天杳杳，路悠悠。\n钿筝歌扇等闲休。\n灞桥杨柳年年恨，鸳浦芙蓉叶叶愁。"
  ],
  [
    "鹧鸪天",
    "苏庠",
    "梅妒晨妆雪妒轻。\n远山依约学眉青。\n樽前无复歌金缕，梦觉空馀月满林。\n鱼与雁，两浮沈。\n浅颦微笑总关心。\n相思恰似江南柳，一夜春风一夜深。"
  ],
  [
    "鹧鸪天",
    "苏庠",
    "秋入蒹葭小雁行。\n参差飞堕水云乡。\n直须银甲供春笋，且滴糟床覆羽觞。\n风压幕，月侵廊。\n江南江北夜茫茫。\n悬知上马啼鹃梦，一夜惊飞宝鸭香。"
  ],
  [
    "诉衷情",
    "苏庠",
    "杖头挑得布囊行。\n活计有谁争。\n不肯侯家五鼎，碧涧一杯羹。\n溪上月，岭头云。\n不劳耕。\n瓮中春色，枕上华胥，便是长生。"
  ],
  [
    "诉衷情",
    "苏庠",
    "倦投林樾当诛茅。\n鸿雁响寒郊。\n溪上晚来杨柳，月露洗烟梢。\n霜後渚，水分槽。\n尚平桥。\n客床归梦，何必江南，门接云涛。"
  ],
  [
    "阮郎归",
    "苏庠",
    "西园风暖落花时。\n绿阴莺乱啼。\n倚阑无语惜芳菲。\n絮飞蝴蝶飞。\n缘底事，减腰围。\n遣愁愁著眉。\n波连春渚暮天垂。\n燕归人未归。"
  ],
  [
    "点绛唇",
    "苏庠",
    "冰勒轻飔，绿痕初涨回塘水。\n柳洲烟际。\n白鹭翘沙嘴。\n箬笠青蓑，未减貂蝉贵。\n云涛里。\n醉眠篷底。\n不属人间世。"
  ],
  [
    "菩萨蛮",
    "苏庠",
    "北风振野云平屋。\n寒溪淅淅流冰谷。\n落日送归鸿。\n夕岚千万重。\n荒坡垂斗柄。\n直北乡山近。\n何必苦言归。\n石亭春满枝。"
  ],
  [
    "菩萨蛮",
    "苏庠",
    "园林寂寂春归去。\n柳下飞香絮。\n野水接云横。\n绿烟啼晓莺。\n江南梦。\n山色朝来重。\n小艇小湾头。\n苹花苹叶洲。"
  ],
  [
    "菩萨蛮",
    "苏庠",
    "短船谁泊蒹葭渚。\n夜深远火明渔浦。\n却忆槿花篱。\n春声穿竹溪。\n云山如昨好。\n人自垂垂老。\n心事有谁知。\n月明霜满枝。"
  ],
  [
    "菩萨蛮",
    "苏庠",
    "眼中叠叠烟中树。\n晚云点点翻荷雨。\n鸥泛渚边烟。\n绿蒲秋满川。\n未成江海去。\n聊作林塘主。\n客恨阔无津。\n风斜白氎巾。"
  ],
  [
    "菩萨蛮",
    "苏庠",
    "年时忆著花前醉。\n而今花落人憔悴。\n麦浪卷晴川。\n杜鹃声可怜。\n有书无雁寄。\n初夏槐风细。\n家在落霞边。\n愁逢江月圆。"
  ],
  [
    "菩萨蛮",
    "苏庠",
    "照溪梅雪和烟堕。\n寒林漠漠愁烟锁。\n客恨渺无涯。\n雁来人忆家。\n远山疑带雨。\n一线云间语。\n霜月又婵娟。\n江南若个边。"
  ],
  [
    "菩萨蛮",
    "苏庠",
    "春波滟滟浮春渚。\n绿阴一径风兼雨。\n又作去年时。\n绿深垂蔓篱。\n故山归兴动。\n江北江南梦。\n白发故相欺。\n星星如有期。"
  ],
  [
    "木兰花・玉楼春",
    "苏庠",
    "江云叠叠遮鸳浦。\n江水无情留薄暮。\n归帆初张苇边风，客梦不禁篷背雨。\n渚花不解留人住。\n只作深愁无尽处。\n白沙烟树有无中，雁落沧洲何处所。"
  ],
  [
    "清平乐",
    "苏庠",
    "断崖流水。\n香度青林底。\n元配骚人兰与芷。\n不数春风桃李。\n淮南丛桂小山。\n诗翁合得攀翻。\n身到十洲三岛，心游万壑千岩。"
  ],
  [
    "小重山",
    "祖可",
    "谁向江头遣恨浓。\n碧波流不断，楚山重。\n柳烟和雨隔疏钟。\n黄昏後，罗幕更朦胧。\n桃李小园空。\n阿谁犹笑语，拾残红。\n珠帘卷尽落花风。\n人不见，春在绿芜中。"
  ],
  [
    "菩萨蛮",
    "祖可",
    "西风簌簌低红叶。\n梧桐影里银河匝。\n梦破画帘垂。\n月明乌鹊飞。\n新愁知几许。\n欲似丝千缕。\n雁已不堪闻。\n砧声何处村。"
  ],
  [
    "菩萨蛮",
    "祖可",
    "谁能画取沙边雨。\n和烟澹扫蒹葭渚。\n别岸却斜晖。\n采莲人未归。\n鸳鸯如解语。\n对浴红衣去。\n去了更回头。\n教侬特地愁。"
  ],
  [
    "失调名",
    "蔡",
    "扇开仙掌。"
  ],
  [
    "清平乐",
    "毛滂",
    "九重寒少。\n烟暖丰瑶草。\n金井碧梧雏凤矫。\n南极人来最老。\n衣冠远换裘毡。\n德随和气蝉连。\n万里同开寿域，一年三秀芝田。"
  ],
  [
    "清平乐",
    "毛滂",
    "重芳叠秀。\n风约仙云皱。\n椿不争年松与寿。\n共出皇家忠孝。\n仁深枯冷皆蒙。\n托根不倚东风。\n日照恩光万里，暖生塞草丛中。"
  ],
  [
    "清平乐",
    "毛滂",
    "镂烟翦雾。\n无层数。\n苜蓿青深烦雪兔。\n引到祥华开处。\n仙人手翳朝阳。\n清都绛阙相将。\n来覆东封翠辇，好遮化日舒长。"
  ],
  [
    "清平乐",
    "毛滂",
    "九茎为寿。\n千叶前无有。\n叶叶年年看不朽。\n天与君主意厚。\n君恩雨露无边。\n玉筵暖接非烟。\n马向华山烽冷，人安草亦千年。"
  ],
  [
    "清平乐",
    "毛滂",
    "绛河千岁。\n一照升平事。\n万里青铜开碧霁。\n俯见南山晚翠。\n绀寒不翅湘酃。\n清於练静江澄。\n流向万年觞里，玉波可但如渑。"
  ],
  [
    "清平乐",
    "毛滂",
    "银河秋浪。\n遥出昆仑上。\n忽变澄澜添碧涨。\n可道升平无象。\n黄云浊雾初开。\n荣光休气徘徊。\n试觅当时五老，金泥玉检将来。"
  ],
  [
    "清平乐",
    "毛滂",
    "天连翠潋。\n九折玻璃软。\n回抱金堤清宛转。\n疑共蓬莱清浅。\n吾君欲济如何。\n唐虞风顺无多。\n自有松舟桧楫，一帆三代同波。"
  ],
  [
    "清平乐",
    "毛滂",
    "娟娟月满。\n冉冉梅花暖。\n春意初长寒力浅。\n渐拟芳菲满眼。\n当时吉梦重重。\n间生天子三公。\n付与人间桃李，年年管领春风。"
  ],
  [
    "清平乐",
    "毛滂",
    "瀛洲春酒。\n满酌公眉寿。\n日照沙堤春傍柳。\n恩暖朝天衮绣。\n东君著意丁宁。\n芳酸先许梅英。\n要就生平滋味，待公来进君羹。"
  ],
  [
    "清平乐",
    "毛滂",
    "雪馀寒退。\n唯有青松在。\n春不加荣寒不悴。\n用舍如公都耐。\n流肪磊硌龟蛇。\n会留红日西斜。\n欲助我公寿骨，蟠桃等见开花。"
  ],
  [
    "清平乐",
    "毛滂",
    "流光电急。\n又过书云日。\n旧是天津花下客。\n老对山青水碧。\n而今转惜年华。\n迟阳为缓西斜。\n试问东君音信，晓寒犹压梅花。"
  ],
  [
    "清平乐",
    "毛滂",
    "云峰秀叠。\n露冷琉璃叶。\n北畔娑罗花弄雪。\n香度小桥淡月。\n与君踏月寻花。\n玉人双捧流霞。\n吸尽杯中花月，仙风相送还家。"
  ],
  [
    "清平乐",
    "毛滂",
    "东风桂影。\n低拂姮娥镜。\n镜里妆寒酥粉莹。\n越恁十分端正。\n素光行处随人。\n柳边照见青春。\n一片笙箫何处，花阴定有遗簪。"
  ],
  [
    "清平乐",
    "毛滂",
    "曲房青琐。\n浅笑樱桃破。\n睡起三竿红日过。\n冷了沈香残火。\n东风偏管伊家。\n剩教那与秾华。\n谁送一怀春思，玉台燕拂菱花。"
  ],
  [
    "清平乐",
    "毛滂",
    "杏花时候。\n庭下双梅瘦。\n天上流霞凝碧袖。\n起舞与君为寿。\n两桥风月同来。\n东堂且没尘埃。\n烟艇何时重理，更凭风月相催。"
  ],
  [
    "清平乐",
    "毛滂",
    "兰堂灯灺。\n春入流苏夜。\n衣褪轻红闻水麝。\n云重宝钗未卸。\n知君不奈情何。\n时时慢转横波。\n一饷花柔柳困，枕前特地春多。"
  ],
  [
    "清平乐",
    "毛滂",
    "风摇灺烬。\n吹下桃花影。\n醉倒碧铺眠碎锦。\n谁伴香迷酒凝。\n少年不解孤春。\n年来减尽春心。\n犹下绣帘遮定，不教风雨侵凌。"
  ],
  [
    "清平乐",
    "毛滂",
    "桃夭杏好。\n似个人人好。\n淡抹胭脂眉不扫。\n笑里知春占了。\n此情没个人知。\n灯前仔细看伊。\n恰似云屏半醉，不言不语多时。"
  ],
  [
    "清平乐",
    "毛滂",
    "杯深莫厌。\n强看桃花面。\n记约阳和初一线。\n便恁芳菲满眼。\n明年春色重来。\n东堂花为谁开。\n我在芦花深处，钓矶雨绿莓苔。"
  ],
  [
    "清平乐",
    "毛滂",
    "锦屏夜夜。\n绣被熏兰麝。\n帐卷芙蓉长不下。\n垂尽银台蜡灺。\n脸痕微著流霞。\n瞢腾越恁秾华。\n破睡半残妆粉，月随雪到梅花。"
  ],
  [
    "浣溪沙",
    "毛滂",
    "碧雾朦胧郁宝熏。\n和风容曳舞帘旌。\n花间千骑两朱轮。\n金马天材文作锦，玉堂仙骨气如冰。\n湖山何似使君清。"
  ],
  [
    "浣溪沙",
    "毛滂",
    "曾向瑶台月下逢。\n为谁回首矮墙东。\n春风吹酒退腮红。\n庾岭殷勤通远信，梅家潇洒有仙风。\n晚香都在玉杯中。"
  ],
  [
    "浣溪沙",
    "毛滂",
    "谢女清吟压郢楼。\n楼前风转柳花球。\n学成舞态却多羞。\n半落琼瑶天又惜，稍侵桃李蝶应愁。\n酒家先当翠云裘。"
  ],
  [
    "浣溪沙",
    "毛滂",
    "小圃韶光不待邀。\n早通消耗与含桃。\n晚来芳意半寒梢。\n含笑不言春淡淡，试妆未遍雨萧萧。\n东家小女可怜娇。"
  ],
  [
    "浣溪沙",
    "毛滂",
    "日照遮檐绣凤凰。\n博山金暖一帘香。\n尊前光景为君长。\n不信腊寒雕鬓影，渐匀春意上妆光。\n梅花长共占年芳。"
  ],
  [
    "浣溪沙",
    "毛滂",
    "花市东风卷笑声。\n柳溪人影乱於云。\n梅花何处暗香闻。\n露湿翠云裘上月，烛摇红锦帐前春。\n瑶台有路渐无尘。"
  ],
  [
    "浣溪沙",
    "毛滂",
    "月样婵娟雪样清。\n索强先占百花春。\n於中烛底好精神。\n多恨肌肤元自瘦，半残妆粉不匀。\n十分全似那人人。"
  ],
  [
    "浣溪沙",
    "毛滂",
    "水北烟寒雪似梅。\n水南梅闹雪千堆。\n月明南北两瑶台。\n云近恰如天上坐，魂清疑向斗边来。\n梅花多处载春回。"
  ],
  [
    "浣溪沙",
    "毛滂",
    "小雨初收蝶做团。\n和风轻拂燕泥乾。\n秋千院落落花寒。\n莫对清尊追往事，更催新火续馀欢。\n一春心绪倚阑干。"
  ],
  [
    "浣溪沙",
    "毛滂",
    "魏紫姚黄欲占春。\n不教桃杏见清明。\n残红吹尽恰才晴。\n芳草池塘新涨绿，官桥杨柳半拖青。\n秋千院落管弦声。"
  ],
  [
    "浣溪沙",
    "毛滂",
    "晚色寒清如四檐。\n梧桐冷碧到疏帘。\n小花未了烛花偏。\n瑶瓮孛堆春这里，锦屏屈曲梦谁边。\n熏笼香暖索衣添。"
  ],
  [
    "浣溪沙",
    "毛滂",
    "碧浸澄沙上下天。\n曲堤疏柳短长烟。\n月明不待十分圆。\n凿落未空牙板闹，阑干久凭夹衣寒。\n婵娟薄幸冷相看。"
  ],
  [
    "浣溪沙",
    "毛滂",
    "碧户珠窗小洞房。\n玉醅新压嫩鹅黄。\n半青橙子可怜香。\n风露满帘清似水，笙箫一片醉为乡。\n芙蓉绣冷夜初长。"
  ],
  [
    "浣溪沙",
    "毛滂",
    "松菊秋来好在无。\n寄声猿鹤莫情疏。\n渊明不老久踟蹰。\n打鼓枫林谁作社，枕溪茅屋忆吾庐。\n去年醉倒倩人扶。"
  ],
  [
    "浣溪沙",
    "毛滂",
    "本是青门学灌园。\n生涯浑在乱山前。\n一犁春雨种瓜田。\n别後倩云遮鹤帐，来时和月寄渔船。\n旁人莫做长官看。"
  ],
  [
    "浣溪沙",
    "毛滂",
    "晚色轻凉入画船。\n云峰飞尽玉为天。\n疏飙自为月褰帘。\n细酌流霞君且住，更深风月更清妍。\n为谁凄断小桥边。"
  ],
  [
    "浣溪沙",
    "毛滂",
    "锦里无端无素书。\n长安秋晚忆家无。\n故人来此尚踟蹰。\n旧事殷勤休忘了，老来凄断恶消除。\n小楼雪夜记当初。"
  ],
  [
    "浣溪沙",
    "毛滂",
    "记得山翁往少年。\n青楼一笑万金钱。\n宝鞍逐月玉鞭寒。\n老对冻醪留客话，醉爬短发枕书眠。\n伴人松雨隔疏帘。"
  ],
  [
    "浣溪沙",
    "毛滂",
    "烟柳风蒲冉冉斜。\n小窗不用著帘遮。\n载将山影转湾沙。\n略断时分岸色，蜻蜓立处过汀花。\n此情此水共天涯。"
  ],
  [
    "浣溪沙",
    "毛滂",
    "蕙炷犹熏百和。\n兰膏正烂五枝红。\n风流云散太匆匆。\n仙草已添君胜爽，醉乡肯为我从容。\n剩风残月小庭空。"
  ],
  [
    "浣溪沙",
    "毛滂",
    "银字笙箫小小童。\n梁洲吹过柳桥风。\n阿谁劝我玉杯空。\n小醉径须眠锦瑟，夜归不用照纱笼。\n画船帘卷月明中。"
  ],
  [
    "浣溪沙",
    "毛滂",
    "滟滟金波暖做春。\n疏疏烟柳瘦於人。\n柳边半醉不胜情。\n未解画船留待月，缓歌金缕细留云。\n将云带月入东门。"
  ],
  [
    "浣溪沙",
    "毛滂",
    "蜡烛花中月满窗。\n楚梅初试寿阳妆。\n麒麟为脯玉为浆。\n花影烛光相动荡，抱持春色入金觞。\n鸭炉从冷醉魂香。"
  ],
  [
    "小重山",
    "毛滂",
    "碧瓦朱甍紫翠深。\n玻璃屏障里，锦为城。\n子胥英爽海涛横。\n玉堂人，於此劝春耕。\n五月政当成。\n岩廊将去路，肯留行。\n江山雄胜为公倾。\n公惜醉，风月若为情。"
  ],
  [
    "小重山",
    "毛滂",
    "谁劝东风腊里来。\n不知天待雪，恼江梅。\n东郊寒色尚徘徊。\n双彩燕，飞傍鬓云堆。\n玉冷晓妆台。\n宜春金缕字，拂香腮。\n红罗先绣踏青鞋。\n春犹浅，花信更须催。"
  ],
  [
    "小重山",
    "毛滂",
    "门外东风糁玉尘。\n曲房花气蔼，博山春。\n小槽珠滴桂椒芬。\n梅蕊绽，谁共醉中闻。\n睡起静无人。\n曲屏横远翠，锦为邻。\n十年旧事梦如新。\n红蕤枕，犹暖楚峰云。"
  ],
  [
    "小重山",
    "毛滂",
    "鹤舞青青雪里松。\n冰开龟在藻，绿蒙茸。\n一成不记蕊珠宫。\n蟠桃熟，应待几东风。\n玉酒紫金锺。\n非烟罗幕暖，宝熏秾。\n赠君春色腊寒中。\n君留取，长伴脸边红。"
  ],
  [
    "摊声浣溪沙・浣溪沙",
    "毛滂",
    "日照门前千万峰。\n晴飙先扫冻云空。\n谁作素涛翻玉手，小团龙。\n定国精明过少壮，次公烦碎本雍容。\n听讼阴中苔自绿，舞衣红。"
  ],
  [
    "摊声浣溪沙・浣溪沙",
    "毛滂",
    "日转堂阴一线添。\n使君和气作春妍。\n祗有北山轻带雪，见丰年。\n残月夜来收不尽，行云早起更留连。\n急翦垂杨迎秀色，到窗前。"
  ],
  [
    "摊声浣溪沙・浣溪沙",
    "毛滂",
    "雨色流香绕坐中。\n映阶疏竹一丛丛。\n不奈晚来萧瑟意，子猷风。\n潋滟满倾金凿落，淋漓从湿绣芙蓉。\n吸尽百川天上去，看长虹。"
  ],
  [
    "踏莎行",
    "毛滂",
    "天质婵娟，妆光荡漾。\n御酥做出花模样。\n夭桃繁杏本妖妍，文鸳彩凤能偎傍。\n艾绿浓香，鹅黄新酿。\n缘云清切歌声上。\n夜寒不近绣芙蓉，醉中祗觉春相向。"
  ],
  [
    "踏莎行",
    "毛滂",
    "映竹幽妍，临池娟靓。\n芳苞先暖香初娠。\n南枝微弄雪精神，东君早寄春音信。\n奔月仙标，乘烟远韵。\n玉台粉点和酥凝。\n从来清瘦可禁寒，为谁早把霞衣褪。"
  ],
  [
    "踏莎行",
    "毛滂",
    "粟玉玲珑，雍酥浮动。\n芳跗染得胭脂重。\n风前兰麝作香寒，枝头烟雪和春冻。\n蜂翅初开，蜜房香弄。\n佳人寒睡愁和梦。\n鹅黄衫子茜罗裙，风流不与江梅共。"
  ],
  [
    "踏莎行",
    "毛滂",
    "景泮冰檐，情回瑶草。\n副能守得春来到。\n管曾独自索春怜，而今觑著东风笑。\n粉凝酥寒，云房睡觉。\n胭脂也不添些小。\n天真要与此花争，是伊占得春多少。"
  ],
  [
    "踏莎行",
    "毛滂",
    "拨雪寻春，烧灯续昼。\n暗香院落梅开後。\n无端夜色欲遮春，天教月上官桥柳。\n花市无尘，朱门如绣。\n娇云瑞雾笼星斗。\n沈香火冷小妆残，半衾轻梦浓如酒。"
  ],
  [
    "踏莎行",
    "毛滂",
    "阶影红迟，柳苞黄遍。\n纤云弄日阴晴半。\n重帘不卷篆香横，小花初破春丛浅。\n凤绣犹重，鸭炉长暖。\n屏山翠入江南远。\n醉轻梦短枕闲敧，绿窗窈窕风光转。"
  ],
  [
    "踏莎行",
    "毛滂",
    "芳气霏微，薄衣料峭。\n何人正倚桃花笑。\n流红不出武陵溪，这回空与春风到。\n尊俎全稀，风情终较。\n安仁老也谁知道。\n碧云无信失秦楼，旧时明月犹相照。"
  ],
  [
    "踏莎行",
    "毛滂",
    "碧树阴圆，绿阶露满。\n金波潋滟堆瑶盏。\n行云会事不飞来，长空一片琉璃浅。\n玉燕钗寒，藕丝袖冷。\n只应未倚阑干遍。\n随人全不似婵娟，桂花影里年年见。"
  ],
  [
    "玉楼春",
    "毛滂",
    "西风吹冷沈香篆。\n门掩小晴红叶院。\n卧看黄菊送重阳，露重烟寒花未遍。\n衰翁病怯琉璃簟。\n日日愁侵霜鬓短。\n一杯菊叶小云团，满眼萧萧松竹晚。"
  ],
  [
    "玉楼春",
    "毛滂",
    "泥银四壁盘蜗篆。\n明月一庭秋满院。\n不知陶菊总开无，但见杜苔新雨遍。\n去年醉倒云为簟。\n未尽百壶惊日短。\n小云今夜伴牢愁，好在凤凰春未晚。"
  ],
  [
    "玉楼春",
    "毛滂",
    "三衢太守文章伯。\n七月政成如戏剧。\n坐中咳唾落珠玑，笔下神明飞霹雳。\n才高莫恨溪山窄。\n且与燕公添秀发。\n风流前辈渐无多，好在魏公门下客。"
  ],
  [
    "玉楼春",
    "毛滂",
    "一年滴尽莲花漏。\n碧井酴酥沈冻酒。\n晓寒料峭尚欺人，春态苗条先到柳。\n佳人重劝千长寿。\n柏叶椒花芬翠袖。\n醉乡深处少相知，祗与东君偏故旧。"
  ],
  [
    "玉楼春",
    "毛滂",
    "蕊珠宫里三千女。\n滴粉为春尘不住。\n月华冷处欲迎人，七里香风生满路。\n一枝谁寄长安去。\n想得韶光能几许。\n醉翁满眼玉玲珑，直到烟空云尽处。"
  ],
  [
    "玉楼春",
    "毛滂",
    "小园半夜东风转。\n吹皱冰池云母面。\n晓披阊阖见朝阳，知向碧阶添几线。\n小烟弄柳晴先暖。\n残雪禁梅香尚浅。\n殷勤洗拂旧东君，多少韶华聊借看。"
  ],
  [
    "玉楼春",
    "毛滂",
    "长安回首空云雾。\n春梦觉来无觅处。\n冷烟寒雨又黄昏，数尽一堤杨柳树。\n楚山照眼青无数。\n淮口潮生催晓渡。\n西风吹面立苍茫，欲寄此情无雁去。"
  ],
  [
    "玉楼春",
    "毛滂",
    "一春花事今宵了。\n点检落红都已少。\n阿谁追路问东君，祗有青青河畔草。\n尊前不信韶华老。\n酒意妆光相借好。\n檐前暮雨亦多情，未做朝云容易晓。"
  ],
  [
    "南歌子",
    "毛滂",
    "暮霰寒依树，娇云冷傍人。\n江南谁寄一枝春。\n何似珑璁十里、更无尘。\n雨萼胭脂淡，香须蝶子轻。\n碧山归路小桥横。\n谁见暗香今夜、月胧明。"
  ],
  [
    "南歌子",
    "毛滂",
    "庭下新生月，凭君把酒看。\n不须直待素团团。\n恰似那人眉样、秀弯环。\n冷射鸳鸯瓦，清欺翡翠帘。\n数枝烟竹小桥寒。\n渐见风吹疏影、过阑干。"
  ],
  [
    "南歌子",
    "毛滂",
    "绿暗藏城市，清香扑酒尊。\n淡烟疏雨冷黄昏。\n零落酴醾花片、损春痕。\n润入笙箫腻，春馀笑语温。\n更深不锁醉乡门。\n先遣歌声留住、欲归云。"
  ],
  [
    "临江仙",
    "毛滂",
    "古寺长廊清夜美，风松烟桧萧然。\n石阑干外上疏帘。\n过云闲窈窕，斜月静婵娟。\n独自徘徊无个事，瑶琴试奏流泉。\n曲终谁见枕琴眠。\n香残虬尾细，灯暗玉虫偏。"
  ],
  [
    "临江仙",
    "毛滂",
    "莫恨那回容易别，不妨久远情肠。\n为人留下旧风光。\n花枝长好在，馥馥十年香。\n便是旧时帘外月，却来小槛低窗。\n朦胧影里淡梳妆。\n相看如梦寐，回首乍思量。"
  ],
  [
    "剔银灯",
    "毛滂",
    "帘下风光自足。\n春到席间屏曲。\n瑶瓮酥融，羽觞蚁闹，花映酃湖寒绿。\n汨罗愁独。\n又何似、红围翠簇。\n聚散悲欢箭速。\n不易一杯相属。\n频剔银灯，别听牙板，尚有龙膏堪续。\n罗熏绣馥。\n锦瑟畔、低迷醉玉。"
  ],
  [
    "浣溪沙",
    "毛滂",
    "竹送秋声入小窗。\n香迷夜色暗牙床。\n小屏风掩烛花长。\n雁过故人无信息，酒醒残梦寄凄凉。\n画桥露月冷鸳鸯。"
  ],
  [
    "武陵春",
    "毛滂",
    "维岳分公英特气，万丈拂长虹。\n丙魏萧曹总下风。\n千载友夔龙。\n宝熏袅翠昏帘绣，嘉颂佩绅同。\n不用黄精扫鬓中。\n元是黑头翁。"
  ],
  [
    "武陵春",
    "毛滂",
    "迎得春来闻好语，贺燕立帘钩。\n转蕙风光柳弄柔。\n喜气与春游。\n万钱珍鼎期公饭，天自寿留侯。\n文物升平速置邮。\n江左属风流。"
  ],
  [
    "武陵春",
    "毛滂",
    "银浦流云初度月，空碧挂团团。\n照夜珠胎贝阙寒。\n光彩满长安。\n春风为拂新沙路，珂马款天关。\n篆印金窠红屈盘。\n嵬ㄝ押千官。"
  ],
  [
    "玉楼春",
    "毛滂",
    "今朝何以为公寿。\n极贵长年公素有。\n庭阶不乏长芝兰，少翁又是廷臣右。\n三能粲粲依魁秀。\n八柱魏魏蟠地厚。\n皇家卜册万斯年，年光长转洪钧手。"
  ],
  [
    "玉楼春",
    "毛滂",
    "我公两器兼文武。\n谈笑岩廊无治古。\n红颜绿发已官高，赤舄绣裳今仲父。\n我欲形容无妙语。\n颂穆清风须吉甫。\n望公聊比泰山云，岁岁年年天下雨。"
  ],
  [
    "玉楼春",
    "毛滂",
    "压玉为浆麟作。\n珠树琼葩长不谢。\n翠帘绣暖燕归来，宝鸭花香蜂上下。\n沙堤佩马催公驾。\n月白风清天不夜。\n重来赫赫照岩廊，不动堂堂凝太华。"
  ],
  [
    "秦楼月・忆秦娥",
    "毛滂",
    "蔷薇折。\n一怀秀影花和月。\n花和月。\n著人浓似，粉香酥色。\n绿阴垂幕帘波叠。\n微风过竹凉吹发。\n凉吹发。\n无人分付，这些时节。"
  ],
  [
    "遍地花",
    "毛滂",
    "白玉阑边自凝伫。\n满枝头、彩云雕雾。\n甚芳菲、绣得成团，砌合出、韶华好处。\n暖风前、一笑盈盈，吐檀心、向谁分付。\n莫与他、西子精神，不枉了、东君雨露。"
  ],
  [
    "夜游宫",
    "毛滂",
    "长记劳君送远。\n柳烟重、桃花波暖。\n花外溪城望不见。\n古槐边，故人稀，秋鬓晚。\n我有凌霄伴。\n在何处、山寒云乱。\n何不随君弄清浅。\n见伊时，话阳春，山数点。"
  ],
  [
    "诉衷情",
    "毛滂",
    "花阴柳影映帘栊。\n罗幕绣重重。\n行云自随语燕，回雪趁惊鸿。\n银字歇，玉杯空。\n蕙烟中。\n桃花髻暖，杏叶眉弯，一片春风。"
  ],
  [
    "诉衷情",
    "毛滂",
    "短疏萦缘象床低。\n玉鸭度香迟。\n微云淡著河汉，凉过碧梧枝。\n秋韵起，月阴移。\n下帘时。\n人间天上，一样风光，我与君知。"
  ],
  [
    "醉花阴",
    "毛滂",
    "檀板一声莺起速。\n山影穿疏木。\n人在翠阴中，欲觅残春，春在屏风曲。\n劝君对客杯须覆。\n灯照瀛洲绿。\n西去玉堂深，魄冷魂清，独引金莲烛。"
  ],
  [
    "醉花阴",
    "毛滂",
    "金叶犹温香未歇。\n尘定歌初彻。\n暖透薄罗衣，一霎清风，人映团团月。\n持杯试听留春阕。\n此个情肠别。\n分付与莺莺，劝取东君，停待芳菲节。"
  ],
  [
    "减字木兰花",
    "毛滂",
    "暖风吹雪。\n洗尽碧阶今夜月。\n试觅云英。\n更就蓝桥借月明。\n从教不借。\n自有使君家不夜。\n谁道由天。\n光景随人特地妍。"
  ],
  [
    "减字木兰花",
    "毛滂",
    "曾教风月。\n催促花边烟棹发。\n不管花开。\n月白风清始肯来。\n既来且住。\n风月闲寻秋好处。\n收取凄清。\n暖日阑干助梦吟。"
  ],
  [
    "减字木兰花",
    "毛滂",
    "小桥秀绝。\n露湿芙蕖花上月。\n月下人人。\n花样精神月样清。\n谁言见惯。\n到了司空情不慢。\n丞相瞋无。\n若不瞋时醉倩扶。"
  ],
  [
    "上林春令・一落索",
    "毛滂",
    "蝴蝶初翻帘绣。\n万玉女、齐回舞袖。\n落花飞絮，长忆著、灞桥别後。\n浓香斗帐自永漏。\n任满地、月深云厚。\n夜寒不近流苏，祗怜他、後庭梅瘦。"
  ],
  [
    "人娇",
    "毛滂",
    "雪做屏风，花为行帐。\n屏帐里、见春模样。\n小晴未了，轻阴一饷。\n酒到处、恰如把春拈上。\n官柳黄轻，河堤绿涨。\n花多处、少停兰桨。\n雪边花际，平芜叠幛。\n这一段、凄凉为谁怅望。"
  ],
  [
    "人娇",
    "毛滂",
    "短棹犹停，寸心先往。\n说归期、唤做的当。\n夕阳下地，重城远样。\n风露冷、高楼误伊等望。\n今夜孤村，月明怎向。\n依还是、梦回绣幌。\n远山想像。\n秋波荡漾。\n明夜里、与伊画著眉上。"
  ],
  [
    "惜分飞",
    "毛滂",
    "山转沙回江声小。\n望尽冷烟衰草。\n梦断瑶台晓。\n楚云何处英英好。\n古寺黄昏人悄悄。\n帘卷寒堂月到。\n不会思量了。\n素光看尽桐阴少。"
  ],
  [
    "惜分飞",
    "毛滂",
    "泪湿阑干花著露。\n愁到眉峰碧聚。\n此恨平分取。\n更无言语。\n空相觑。\n短雨残云无意绪。\n寂寞朝朝暮暮。\n今夜山深处。\n断魂分付。\n潮回去。"
  ],
  [
    "惜分飞",
    "毛滂",
    "花影低徊帘幕卷。\n惯了双来燕燕。\n惊散雕阑晚。\n雨昏烟重垂杨院。\n云断月斜红烛短。\n望断真个望断。\n情寄梅花点。\n趁风飞过楼南畔。"
  ],
  [
    "惜分飞",
    "毛滂",
    "恰则心头托托地。\n放下了日多萦系。\n别恨还容易。\n袖痕犹有年时泪。\n满满频斟乞求醉。\n且要时闲忘记。\n明日刘郎起。\n马蹄去便三千里。"
  ],
  [
    "蝶恋花",
    "毛滂",
    "闻说君家传窈窕。\n秀色天真，更夺丹青妙。\n细意端相都总好。\n春愁春媚生颦笑。\n琼玉胸前金凤小。\n那得殷勤，细托琵琶道。\n十二峰云遮醉倒。\n华灯翠帐花相照。"
  ],
  [
    "蝶恋花",
    "毛滂",
    "江接寒溪家已近。\n想见秋来，松菊荒三径。\n目送吴山秋色尽。\n星星却入双蓬鬓。\n凫短鹤长真个定。\n勋业来迟，不用频看镜。\n懒出问人人不问。\n绿尊倒尽横书枕。"
  ],
  [
    "蝶恋花",
    "毛滂",
    "相见江南情不少。\n尔许多时，怪得无消耗。\n淡日暖云句引到。\n阑干寂寞怜春小。\n宫面可忺匀画了。\n粉瘦酥寒，一段天真好。\n唤起玉儿娇睡觉。\n半山残月南枝晓。"
  ],
  [
    "蝶恋花",
    "毛滂",
    "红杏梢头寒食雨。\n燕子泥新，不住飞来去。\n行傍柳阴闻好语。\n莺儿穿过黄金缕。\n桑落酒寒杯懒举。\n总被多情，做得无情绪。\n春过二分能几许。\n银台新火重帘暮。"
  ],
  [
    "蝶恋花",
    "毛滂",
    "三叠阑干铺碧甃。\n小雨新晴，才过清明後。\n初见花王披衮绣。\n娇云瑞日明春昼。\n彩女朝真天质秀。\n宝髻微偏，风卷霞衣皱。\n莫道东君情最厚。\n韶光半在东堂手。"
  ],
  [
    "蝶恋花",
    "毛滂",
    "红影斑斑吹锦片。\n露叶烟梢，寒月娟娟满。\n更起绕庭行百遍。\n无人祗有栖莺见。\n觅个薄情心对换。\n愁绪偏长，不信春宵短。\n正是碧云音信断。\n半衾犹赖香熏暖。"
  ],
  [
    "蝶恋花",
    "毛滂",
    "城上春云低阁雨。\n渐觉春随，一片花飞去。\n素颈圆吭莺燕语。\n不妨缓缓歌金缕。\n堕纪颓纲公已举。\n但见清风，萧瑟随谈绪。\n借寇假饶天不许。\n未须忙遣韶华暮。"
  ],
  [
    "蝶恋花",
    "毛滂",
    "花里传觞飞羽过。\n渐觉金槽，月缺圆龙破。\n素手转罗酥作颗。\n鹅溪雪绢云腴堕。\n七盏能醒千日卧。\n扶起瑶山，嫌怕香尘涴。\n醉色轻松留不可。\n清风停待些时过。"
  ],
  [
    "蝶恋花",
    "毛滂",
    "不雨不晴秋气味。\n酒病秋怀，不做醒松地。\n初换夹衣围翠被。\n蔷薇水润衙香腻。\n旋折秋英餐露蕊。\n金缕虬团，更试康王水。\n幽梦不来寻小睡。\n无言划尽屏山翠。"
  ],
  [
    "更漏子",
    "毛滂",
    "玉狻猊，金叶暖。\n馥馥香云不断。\n长下著，绣帘重。\n怕随花信风。\n傍蔷薇，摇露点。\n衣润得香长远。\n双枕凤，一衾鸾。\n柳烟花雾间。"
  ],
  [
    "更漏子",
    "毛滂",
    "绿窗寒，清漏短。\n帐底沈香火暖。\n残烛暗，小屏弯。\n云峰遮梦还。\n那些愁，推不去。\n分付一檐寒雨。\n檐外竹，试秋声。\n空庭鹤唤人。"
  ],
  [
    "更漏子",
    "毛滂",
    "柳藏烟，云漏日。\n寒满雕盘玉食。\n风卷旆，水摇天。\n鱼龙挟彩船。\n水边人，波面乐。\n太守与民同乐。\n春好处，总随轩。\n花中谁状元。"
  ],
  [
    "西江月",
    "毛滂",
    "花下春藏五马，松间风落双凫。\n兵厨玉帐卷酃湖。\n人醉碧云欲暮。\n归去聊登文石，翱翔便是天衢。\n雅歌谁解继投壶。\n桃李无言满路。"
  ],
  [
    "西江月",
    "毛滂",
    "烟雨半藏杨柳，风光初到桃花。\n玉人细细酌流霞。\n醉里将春留下。\n柳畔鸳鸯作伴，花边蝴蝶为家。\n醉翁醉里也随他。\n月在柳桥花榭。"
  ],
  [
    "西江月",
    "毛滂",
    "雨後夹衣初冷，霜前细菊浑斑。\n觚棱清月绣团环。\n万里长安秋晚。\n槽下内家玉滴，盘中江国金丸。\n春容著面作微殷。\n烛影红摇醉眼。"
  ],
  [
    "西江月",
    "毛滂",
    "席上芙蓉待暖，花间騕袅还嘶。\n劝君不醉且无归。\n归去因谁惜醉。\n汤点瓶心未老，乳堆盏面初肥。\n留连能得几多时。\n两腋清风唤起。"
  ],
  [
    "青玉案",
    "毛滂",
    "芙蕖花上蒙蒙雨。\n又冷落、池塘暮。\n何处风来摇碧户。\n卷帘凝望，淡烟疏柳，翡翠穿花去。\n玉京人去无由驻。\n恁独坐、凭阑处。\n试问绿窗秋到否。\n可人今夜，新凉一枕，无计相分付。"
  ],
  [
    "青玉案",
    "毛滂",
    "玉婴初有排云分。\n向晚色、娟娟静。\n秋入风枝清不尽。\n月和粉露，徘徊孤映，独夜扶疏影。\n子猷风调全相称。\n是彼此、无凡韵。\n玉勒前头花柳近。\n水边石上，冷依烟雨，时有幽人问。"
  ],
  [
    "青玉案",
    "毛滂",
    "玉人为我殷勤醉。\n向醉里、添姿媚。\n偏著冠儿钗欲坠。\n桃花气暖，露浓烟重，不自禁春意。\n绿榆阴下东行水。\n渐渐近、凄凉地。\n明月侵床愁不睡。\n眉儿吃皱，为谁无语，阁住阳关泪。"
  ],
  [
    "青玉案",
    "毛滂",
    "今宵月好来同看。\n月未落、人还散。\n把手留连帘儿畔。\n含羞和恨转娇盼。\n恁花映春风面。\n相思不用宽金钏。\n也不用、多情似玉燕。\n问取婵娟学长远。\n不必清光夜夜见。\n但莫负、团圆愿。"
  ],
  [
    "河满子",
    "毛滂",
    "急雨初收珠点。\n云峰巉绝天半。\n辘轳金井卷甘冽，帘外翠阴遮遍。\n波翻水精重帘，秋在琉璃双簟。\n漏永流花缓缓。\n未放崦嵫晼晚。\n红荷绿芰暮天好，小宴水亭风馆。\n云乱香喷宝鸭，月冷钗横玉燕。"
  ],
  [
    "谒金门",
    "毛滂",
    "灯雾里。\n老去昔游不记。\n月似旧时人不似。\n小楼何处是。\n归卧晚香翠被。\n玉酒著人小醉。\n欲睡先来都不睡。\n此情那恁地。"
  ],
  [
    "七娘子",
    "毛滂",
    "山屏雾帐玲珑碧。\n更绮窗、临水新凉入。\n雨短烟长，柳桥萧瑟。\n这番一日凉一日。\n离多绿鬓多时白。\n这离情、不似而今惜。\n云外长安，斜晖脉脉。\n西风吹梦来无迹。"
  ],
  [
    "七娘子",
    "毛滂",
    "月光波影寒相向。\n借团团、与做长壕样。\n此老南楼，风流可想。\n殷勤冰彩随人上。\n欲同次道倾家酿。\n有兵厨、玉盎金波涨。\n云外归鸿，烟中飞桨。\n五湖秋兴心先往。"
  ],
  [
    "雨中花・夜行船",
    "毛滂",
    "寒浸东倾不定。\n更奈橹声催紧。\n堤树胧明孤月上，暗淡移船影。\n旧事十年愁未醒。\n渐老可禁离恨。\n今夜谁知风露里，目断云空尽。"
  ],
  [
    "雨中花・夜行船",
    "毛滂",
    "池上山寒欲雾。\n竹暗小窗低户。\n数点秋声侵短梦，檐下芭蕉雨。\n白酒浮蛆鸡啄黍。\n问陶令、几时归去。\n溪月岭云红蓼岸，总是思量处。"
  ],
  [
    "夜行船",
    "毛滂",
    "寒满一衾谁共。\n夜沈沈、醉魂朦松。\n雨呼烟唤付凄凉，又不成、那些好梦。\n明日烟江□暝曚。\n扁舟系、一行螮蝀。\n季鹰生事水弥漫，过鲈船、再三目送。"
  ],
  [
    "夜行船",
    "毛滂",
    "弄水馀英溪畔。\n绮罗香、日迟风慢。\n桃花春浸一篙深，画桥东、柳低烟远。\n涨绿流红空满眼。\n倚兰桡、旧愁无限。\n莫把鸳鸯惊飞去，要歌时、少低檀板。"
  ],
  [
    "鹊桥仙",
    "毛滂",
    "红摧绿锉，莺愁蝶怨，满院落花风紧。\n醉乡好梦恰瞢腾，又冷落、一成吹醒。\n柔红不耐，暗香犹好，觑著翻成不忍。\n春心减尽眼长闲，更肯被、游丝牵引。"
  ],
  [
    "鹊桥仙",
    "毛滂",
    "水精帘外，沈香阑畔，新下红油画幕。\n百花何处避芳尘，便独自、将春占却。\n月华淡淡，夜寒森森，犹把红灯照著。\n醉时从醉不归家，贤守定、不教冷落。"
  ],
  [
    "烛影摇红",
    "毛滂",
    "一亩清阴，半天潇洒松窗午。\n床头秋色小屏山，碧帐垂烟缕。\n枕畔风摇绿户。\n唤人醒、不教梦去。\n可怜恰到，瘦石寒泉，冷云幽处。"
  ],
  [
    "烛影摇红",
    "毛滂",
    "老景萧条，送君归去添凄断。\n赠君明月满前溪，直到西湖畔。\n门掩绿苔应遍。\n为黄花、频开醉眼。\n橘奴无恙，蝶子相迎，寒窗日短。"
  ],
  [
    "烛影摇红",
    "毛滂",
    "鬓绿飘萧，漫郎已是青云晚。\n古槐阴外小阑干，不负看山眼。\n此意悠悠无限。\n有云山、知人醉懒。\n他年寻我，水边月底，一蓑烟短。"
  ],
  [
    "忆秦娥",
    "毛滂",
    "醉醉。\n醉击珊瑚碎。\n花花。\n先借春光与酒家。\n夜寒我醉谁扶我。\n应抱瑶琴卧。\n清清。\n揽月吟风不用人。"
  ],
  [
    "忆秦娥",
    "毛滂",
    "夜夜。\n夜了花朝也。\n连忙。\n指点银瓶索酒尝。\n明朝花落知多少。\n莫把残红扫。\n愁人。\n一片花飞减却春。"
  ],
  [
    "武陵春",
    "毛滂",
    "城上落梅风料峭，寒馥逼清尊。\n爽兴天教属使君。\n雪意压歌云。\n插帽殷罗金缕细，燕燕早随人。\n留取笙歌直到明。\n莲漏已催春。"
  ],
  [
    "武陵春",
    "毛滂",
    "风过冰檐环佩响，宿雾在华茵。\n剩落瑶花衬月明。\n嫌怕有纤尘。\n凤口衔灯金炫转，人醉觉寒轻。\n但得清光解照人。\n不负五更春。"
  ],
  [
    "武陵春",
    "毛滂",
    "春在前村梅雪里，一夜到千门。\n玉佩琼琚下冷云。\n银界见东君。\n桃花髻暖双飞燕，金字巧宜春。\n寂寞溪桥柳弄晴。\n老也探花人。"
  ],
  [
    "点绛唇",
    "毛滂",
    "高柳横斜，冷光凌乱摇疏翠。\n露荷珠缀。\n但见鸳鸯睡。\n□□□□，□□□□□。\n□□□。\n□□□□。\n□□□□□。"
  ],
  [
    "点绛唇",
    "毛滂",
    "柏叶春醅，为君亲酌玻璃盏。\n玉箫牙管。\n人意如春暖。\n鬓绿长留，不使韶华晚。\n春无限。\n碧桃花畔。\n笑看蓬莱浅。"
  ],
  [
    "点绛唇",
    "毛滂",
    "手抚归鸿，坐临烟雨帘旌润。\n气清天近。\n云日温阑楯。\n压玉浮金，一醉留青鬓。\n风光胜。\n淡妆人靓。\n眉黛生秋晕。"
  ],
  [
    "点绛唇",
    "毛滂",
    "何处君家，蟠桃花下瑶池畔。\n日迟烟暖。\n占得春长远。\n几见花开，一任年光换。\n今年见。\n明年重见。\n春色如人面。"
  ],
  [
    "点绛唇",
    "毛滂",
    "秀岭寒青，冷泉凌乱催秋意。\n佩环声里。\n无限真珠碎。\n叹我平生，识尽闲滋味。\n来闲地。\n为君一醉。\n万事浮云外。"
  ],
  [
    "点绛唇",
    "毛滂",
    "小院重帘，那回来处花相向。\n迟迟一饷。\n记得春模样。\n昨夜月明，应照芙蓉帐。\n空凝望。\n蜂劳蝶攘。\n谁在花枝上。"
  ],
  [
    "点绛唇",
    "毛滂",
    "绣岭横秋，玉螭吹暑迎凉气。\n碧崖流水。\n流入春葱指。\n半倚朱弦，微亸连环珥。\n通深意。\n月明风细。\n分付知音耳。"
  ],
  [
    "如梦令",
    "毛滂",
    "深苑重调弦管。\n不觉银台烛短。\n相对有金波，天畔杯中都满。\n人远。\n人远。\n醉倚阑干玉冷。"
  ],
  [
    "玉楼春",
    "毛滂",
    "当日岭头相见处。\n玉骨冰肌元淡伫。\n近来因甚要浓妆，不管满城桃杏妒。\n酒晕脸霞春暗度。\n认是东皇偏管顾。\n生罗衣褪为谁羞，香冷熏炉都不觑。"
  ],
  [
    "生查子",
    "毛滂",
    "鲈蟹正肥时，烟雨新凉日。\n露蕊郁金黄，云液蒲萄碧。\n此日古为佳，此醉君宁惜。\n高挂水精帘，尽放秋光入。"
  ],
  [
    "生查子",
    "毛滂",
    "日照小窗纱，风动重帘绣。\n宝炷暮云迷，曲沼晴漪皱。\n烟暖柳醒松，雪尽梅清瘦。\n恰是可怜时，好似花秾后。"
  ],
  [
    "生查子",
    "毛滂",
    "钗上燕犹寒，胜里红偏小。\n恰有尔多春，不许群花笑。\n酒面粉酥融，香袖金泥罩。\n芳意已潜通，残雪犹相照。"
  ],
  [
    "生查子",
    "毛滂",
    "春晚出山城，落日行江岸。\n人不共潮来，香亦临风散。\n花谢小妆残，莺困清歌断。\n行雨梦魂消，飞絮心情乱。"
  ],
  [
    "生查子",
    "毛滂",
    "花地锦斑残，月箔波凌乱。\n斗鸭玉阑旁，扑兽金炉畔。\n小醉奈春何，轻梦催云散。\n却步蕙兰中，应被鸳鸯见。"
  ],
  [
    "浪淘沙",
    "毛滂",
    "深院绣帘垂。\n前日春归。\n画桥杨柳弄烟霏。\n池面东风先解冻，龟上涟漪。\n酒潋玉东西。\n香暖狻猊。\n远山郁秀入双眉。\n待看碧桃花烂漫，春日迟迟。"
  ],
  [
    "菩萨蛮",
    "毛滂",
    "玉卮细酌流霞湿。\n金钗翠袖勤留客。\n行色小梅残。\n官桥杨柳寒。\n赐环宣室夜。\n看落金莲灺。\n人记海听康。\n流风秀水旁。"
  ],
  [
    "菩萨蛮",
    "毛滂",
    "端端正正人如月。\n孜孜媚媚花如颊。\n花月不如人。\n眉眉眼眼春。\n沈香添小炷。\n共挹熏炉语。\n香解著人衣。\n君心蝴蝶飞。"
  ],
  [
    "菩萨蛮",
    "毛滂",
    "含章檐下眉如月。\n融酥和粉描疏雪。\n桃杏莫争春。\n凌风台畔人。\n如今千万树。\n零乱孤村雨。\n和雨滴瑶觞。\n归来肌骨香。"
  ],
  [
    "菩萨蛮",
    "毛滂",
    "淡烟疏雨东篱晓。\n菊团凄露真珠小。\n青蕊抱寒枝。\n因谁特故迟。\n曾是骚人盼。\n羞做茱萸伴。\n揉破郁金黄。\n与君些子香。"
  ],
  [
    "菩萨蛮",
    "毛滂",
    "溪山不尽知多少。\n遥峰秀叠寒波渺。\n携酒上高台。\n与君开壮怀。\n枉做悲秋赋。\n醉後悲何处。\n白发几黄花。\n官裘付酒家。"
  ],
  [
    "菩萨蛮",
    "毛滂",
    "春潮曾送离魂去。\n春山曾见伤离处。\n老去不堪愁。\n凭阑看水流。\n东风留不住。\n一夜檐前雨。\n明日觅春痕。\n红疏桃杏村。"
  ],
  [
    "菩萨蛮",
    "毛滂",
    "云山沁绿残眉浅。\n垂杨睡起腰肢软。\n不见玉妆台。\n飞花将梦来。\n行云何事恶。\n雨透罗衣薄。\n不忍湿残春。\n黄莺啼向人。"
  ],
  [
    "菩萨蛮",
    "毛滂",
    "当时学舞钧天部。\n惊鸿吹下江湖去。\n家住百花桥。\n何郎偏与娇。\n杏梁尘拂面。\n牙板闻莺燕。\n劝客玉梨花。\n月侵钗燕斜。"
  ],
  [
    "渔家傲",
    "毛滂",
    "年少莫寻潜玉老。\n无才无艺烦君笑。\n暖过茅檐霜日晓。\n休起早。\n竹间尽日无人到。\n别径小峰孤碧峭。\n曲沟浅浸寒清绕。\n此老相看情不少。\n浑忘了。\n浑教忘了长安道。"
  ],
  [
    "渔家傲",
    "毛滂",
    "恰则小庵贪睡著。\n不知风撼梅花落。\n一点儿春吹去却。\n香约略。\n黄蜂犹抱红酥萼。\n绕遍寒枝添索寞。\n却穿竹径随孤鹤。\n守定微官真个错。\n从今莫。\n从今莫负云山约。"
  ],
  [
    "渔家傲",
    "毛滂",
    "鬓底青春留不住。\n功名薄似风前絮。\n何似瓮头春没数。\n都占取。\n只消一纸长门赋。\n寒日半窗桑柘暮。\n倚阑目送繁云去。\n却欲载书寻旧路。\n烟深处。\n杏花菖叶耕春雨。"
  ],
  [
    "阮郎归",
    "毛滂",
    "映阶芳草净无尘。\n新晴隔柳阴。\n绿丝步障碧茸茵。\n遮藏欲尽春。\n寒未了，酒须深。\n残花无处寻。\n年来陪尽惜春心。\n闲愁渐不禁。"
  ],
  [
    "阮郎归",
    "毛滂",
    "雨馀烟草弄春柔。\n芳郊翠欲流。\n暖风时转柳花球。\n晴光烂不收。\n红尽处，绿新稠。\n华只暂留。\n却应留下等闲愁。\n令人双鬓秋。"
  ],
  [
    "虞美人",
    "毛滂",
    "游人莫笑东园小。\n莫问花多少。\n一枝半朵恼人肠。\n无限姿姿媚媚、倚斜阳。\n二分春去知何处。\n赖是无风雨。\n更将绣幕密遮花。\n任是东风急性、不由他。"
  ],
  [
    "虞美人",
    "毛滂",
    "百花赶定东君去。\n知与花何处。\n阳春但更买花栽。\n留住蜂儿蝶子、等君来。\n翠轻绿嫩庭阴好。\n醉便眠芳草。\n春波如酒不曾空。\n谁见东堂日日、自春风。"
  ],
  [
    "虞美人",
    "毛滂",
    "柳枝却学腰肢袅。\n好似江东小。\n春风吹绿上眉峰。\n秀色欲流不断、眼波融。\n檐前月上灯花堕。\n风递馀香过。\n小欢云散已难收。\n到处冷烟寒雨、为君愁。"
  ],
  [
    "一落索",
    "毛滂",
    "月下风前花畔。\n此情不浅。\n欲留风月守花枝，却不道、而今远。\n樯外鹭飞沙晚。\n烟斜雨短。\n青山祗管一重重，向东下、遮人眼。"
  ],
  [
    "散馀霞",
    "毛滂",
    "墙头花□寒犹噤。\n放绣帘昼静。\n帘外时有蜂儿，趁杨花不定。\n阑干又还独凭。\n念翠低眉晕。\n春梦枉恼人肠，更厌厌酒病。"
  ],
  [
    "少年游",
    "毛滂",
    "遥山雪气入疏帘。\n罗幕晓寒添。\n爱日腾波，朝霞入户，一线过冰檐。\n绿尊香嫩蒲萄暖，满酌破冬严。\n庭下早梅，已含芳意，春近瘦枝南。"
  ],
  [
    "粉蝶儿",
    "毛滂",
    "雪遍梅花，素光都共奇绝。\n到窗前、认君时节。\n下重帏，香篆冷，兰膏明灭。\n梦悠扬，空绕断云残月。\n沈郎带宽，同心放开重结。\n褪罗衣、楚腰一捻。\n正春风，新著摸，花花叶叶。\n粉蝶儿，这回共花同活。"
  ],
  [
    "调笑・调笑令",
    "毛滂",
    "城月。\n冷罗袜。\n郎睡不知鸾帐揭。\n香凄翠被灯明灭。\n花困钗横时节。\n河桥杨柳催行色。\n愁黛有人描得。"
  ],
  [
    "调笑・调笑令",
    "毛滂",
    "香歇。\n袂红黦。\n记立河桥花自折。\n隼旟绀幰城西阙。\n教妾惊鸿回雪。\n铜驼春梦空愁绝。\n云破碧江流月。"
  ],
  [
    "调笑・调笑令",
    "毛滂",
    "无力。\n倚瑶瑟。\n罢舞霓裳今几日。\n楼空雨小春寒逼。\n钿晕罗衫烟色。\n帘前归燕看人立。\n却趁落花飞入。"
  ],
  [
    "调笑・调笑令",
    "毛滂",
    "钗冷。\n鬓云晚。\n罗袖拂人花气暖。\n风流公子来应远。\n半倚瑶琴羞懒。\n云寒日暮天微霰。\n无处不堪肠断。"
  ],
  [
    "调笑・调笑令",
    "毛滂",
    "憔悴。\n何郎地。\n密寄软绡三尺泪。\n传心语眼郎应记。\n翠袖犹芬仙桂。\n愿郎学做蝴蝶子。\n去去来来花里。"
  ],
  [
    "调笑・调笑令",
    "毛滂",
    "何处。\n长安路。\n不记墙东花拂树。\n瑶琴理罢霓裳谱。\n依旧月窗风户。\n薄情年少如飞絮。\n梦逐玉环西去。"
  ],
  [
    "调笑・调笑令",
    "毛滂",
    "芳草。\n恨春老。\n自是寻春来不早。\n落花风起红多少。\n记得一枝春小。\n绿阴青子空相恼。\n此恨平生怀抱。"
  ],
  [
    "调笑・调笑令",
    "毛滂",
    "相望。\n楚江上。\n萦水缭云闻妙唱。\n龙沙醉眼看花浪。\n正要风将月傍。\n云车瑶佩成惆怅。\n衰柳白须相向。"
  ],
  [
    "调笑・调笑令",
    "毛滂",
    "酒美。\n从酒贵。\n濯锦江边花满地。\n换得文君醉。\n暖和一团春意。\n怕将醒眼看浮世。\n不换云芽雪水。"
  ],
  [
    "调笑・调笑令",
    "毛滂",
    "花好。\n怕花老。\n暖日和风将养到。\n东君须愿长年少。\n图不看花草草。\n西园一点红犹小。\n早被蜂儿知道。"
  ],
  [
    "感皇恩",
    "毛滂",
    "两岁抚邦人，曾无恩意。\n别後何人更相记。\n题舆玉树，愧与蒹葭相倚。\n殷勤犹念我，同吟醉。\n画舸相追，孤城已闭。\n不道扁舟□云外。\n夜分月冷，一段波平风细。\n忆君清兴满，无由寄。"
  ],
  [
    "感皇恩",
    "毛滂",
    "绿水小河亭，朱阑碧甃。\n江月娟娟上高柳。\n画楼缥缈，尽挂窗纱帘绣。\n月明知我意，来相就。\n银字吹笙，金貂取酒。\n小小微风弄襟袖。\n宝熏浓炷，人共博山烟瘦。\n露凉钗燕冷，更深後。"
  ],
  [
    "感皇恩",
    "毛滂",
    "多病酒尊疏，饮少辄醉。\n年少衔杯可追记。\n无多酌我，醉倒阿谁扶起。\n满怀明月冷，炉烟细。\n云汉虽高，风波无际。\n何似归来醉乡里。\n玻璃江上，满载春光花气。\n蒲萄仙浪软，迷红翠。"
  ],
  [
    "临江仙",
    "毛滂",
    "闻道长安灯夜好，雕轮宝马如云。\n蓬莱清浅对觚棱。\n玉皇开碧落，银界失黄昏。\n谁见江南憔悴客，端忧懒步芳尘。\n小屏风畔冷香凝。\n酒浓春入梦，窗破月寻人。"
  ],
  [
    "相见欢",
    "毛滂",
    "十年湖海扁舟。\n几多愁。\n白发青灯今夜、不宜秋。\n中庭树。\n空阶雨。\n思悠悠。\n寂寞一生心事、五更头。"
  ],
  [
    "菩萨蛮",
    "刘焘",
    "小红桃脸花中笑。\n笑中花脸桃红小。\n垂柳拂帘低。\n低帘拂柳垂。\n袅花风鬓绕。\n绕鬓风花袅。\n归路月沈西。\n西沈月路归。"
  ],
  [
    "菩萨蛮",
    "刘焘",
    "簟纹双映冰肌艳。\n艳肌冰映双纹簟。\n窗外竹生风。\n风生竹外窗。\n点红潮醉脸。\n脸醉潮红点。\n廊上月昏黄。\n黄昏月上廊。"
  ],
  [
    "菩萨蛮",
    "刘焘",
    "露盘金冷初阑暑。\n暑阑初冷金盘露。\n风细引鸣蛩。\n蛩鸣引细风。\n雨零愁远路。\n路远愁零雨。\n空醉一尊同。\n同尊一醉空。"
  ],
  [
    "菩萨蛮",
    "刘焘",
    "屑琼霏玉堆檐雪。\n雪檐堆玉霏琼屑。\n山远对眉攒。\n攒眉对远山。\n拆梅寒映月。\n月映寒梅拆。\n阑倚暂愁宽。\n宽愁暂倚阑。"
  ],
  [
    "菩萨蛮",
    "刘焘",
    "湿花春雨如珠泣。\n泣珠如雨春花湿。\n花枕并敧斜。\n斜敧并枕花。\n织文回字密。\n密字回文织。\n嗟更数年华。\n华年数更嗟。"
  ],
  [
    "菩萨蛮",
    "刘焘",
    "润肌饶汗香红沁。\n沁红香汗饶肌润。\n低槛小山围。\n围山小槛低。\n枕横钗坠鬓。\n鬓坠钗横枕。\n归梦与郎期。\n期郎与梦归。"
  ],
  [
    "菩萨蛮",
    "刘焘",
    "绿窗斜动摇风竹。\n竹风摇动斜窗绿。\n虚恍夕凉初。\n初凉夕恍虚。\n曲眉愁翠蹙。\n蹙翠愁眉曲。\n无雁寄书来。\n来书寄雁无。"
  ],
  [
    "菩萨蛮",
    "刘焘",
    "雪窗寒听孤灯灭。\n灭灯孤听寒窗雪。\n残漏惜衾闲。\n闲衾惜漏残。\n说时常恨别。\n别恨常时说。\n还不奈宵寒。\n寒宵奈不还。"
  ],
  [
    "于飞乐",
    "宇文元质",
    "休休得也，只消更、一朵荼蘼。"
  ],
  [
    "鹧鸪天",
    "郑少微",
    "谁折南枝傍小丛。\n佳人丰色与梅同。\n有花无叶真潇洒，不问胭脂借淡红。\n应未许，嫁春风。\n天教雪月伴玲珑。\n池塘疏影伤幽独，何似横斜酒盏中。"
  ],
  [
    "思越人・朝天子",
    "郑少微",
    "欲把长绳系日难。\n纷纷从此见花残。\n休将世事兼身事，须看人间比梦间。\n红烛继，艳歌阑。\n等闲留客却成欢。\n劝君更尽一杯酒，赢得浮生半日闲。"
  ],
  [
    "临江仙",
    "李新",
    "杨柳梢头春色重，紫骝嘶入残花。\n香风满面日西斜。\n只知闲信马，不觉误随车。\n已许洞天归路晚，空劳眼惜眉怜。\n几回偷为掷花钿。\n今生应已过，重结後来缘。"
  ],
  [
    "浣溪沙",
    "李新",
    "千古人生乐事稀。\n露浓烟事薄寒时。\n菊花须插两三枝。\n未老功名辜两鬓，悲秋情绪入双眉。\n茂陵多病有谁知。"
  ],
  [
    "浣溪沙",
    "李新",
    "雨霁笼山碧破赊。\n小园围屋粉墙斜。\n朱门闲掩那人家。\n素腕拨香临宝砌，层波窥客擘轻纱。\n隔窗隐隐见簪花。"
  ],
  [
    "摊破浣溪沙・山花子",
    "李新",
    "几度珠帘卷上钩。\n折花走马向扬州。\n老去不堪寻往事，上心头。\n陶令无聊惟喜醉，茂陵多病不胜愁。\n脉脉春情长不断，水东流。"
  ],
  [
    "临江仙",
    "欧阳辟",
    "涧碧山红粉烂漫，烟萝远映霜枫。\n倚阑人在暮云东。\n遥天垂众壑，平地起孤峰。\n大好家山重九日，尊前切莫匆匆。\n黄花消息雁声中。\n寻芳须未晚，与客且携筇。"
  ],
  [
    "黄金缕・蝶恋花",
    "司马",
    "家在钱塘江上住。\n花落花开，不管年华度。\n燕子又将春色去。\n纱窗一阵黄昏雨。\n斜插犀梳云半吐。\n檀板清歌，唱彻黄金缕。\n望断云行无去处。\n梦回明月生春浦。"
  ],
  [
    "河传",
    "司马",
    "银河漾漾。\n正桐飞露井，寒生斗帐。\n芳草梦惊，人忆高唐惆怅。\n感离愁，甚情况。\n春风二月桃花浪。\n扁舟征棹，又过吴江上。\n人去雁回，千里风云相望。\n倚江楼，倍凄怆。"
  ],
  [
    "蝶恋花",
    "王重",
    "去岁花前曾记有。\n坐醉嬉游，花下携纤手。\n粉面与花相间斗。\n星眸一转晴波溜。\n一见新花还感旧。\n泪眼逢春，忍更看花柳。\n春恨厌厌如永昼。\n□□寂寞黄昏後。"
  ],
  [
    "烛影摇红",
    "王重",
    "烟雨江城，望中绿暗花枝少。\n惜春长待醉东风，却恨春归早。\n纵有幽情欢会，奈如今、风情渐老。\n凤楼何处，画阑愁倚，天涯芳草。"
  ],
  [
    "失调名",
    "某两地",
    "为爱金陵佳丽。\n乃分符来此。\n拥麾忽又向淮东，便咫尺、人千里。\n画鼓一声催起。\n邦内人齐跪。\n江山有兴我重来，斟别酒、休辞泪。"
  ],
  [
    "浣溪沙",
    "王采",
    "雪里东风未过江。\n陇头先折一枝芳。\n如今疏影照溪塘。\n北客乍惊无绿叶，东君应笑不红妆。\n玉真爱著淡衣裳。"
  ],
  [
    "渔家傲",
    "王采",
    "日月无根天不老。\n浮生总被消磨了。\n陌上红尘常扰扰。\n昏复晓。\n一场大梦谁先觉。\n雒水东流山四绕。\n路傍几个新华表。\n见说在时官职好。\n争信道。\n冷烟寒雨埋荒草。"
  ],
  [
    "浣溪沙",
    "王采",
    "扇影轻摇一线香。\n斜红匀过晚来妆。\n娇多无事做凄凉。\n借问谁教春易老，几时能勾夜何长。\n旧欢新恨总思量。"
  ],
  [
    "浣溪沙",
    "王采",
    "珠箔随檐一桁垂。\n绣屏遮枕四边移。\n春归人懒日迟迟。\n旧事只将云入梦，新欢重借月为期。\n晚来花动隔墙枝。"
  ],
  [
    "玉楼春",
    "王采",
    "秋闺思入江南远。\n帘幕低垂闲不卷。\n玉珂声断晓屏空，好梦惊回还起懒。\n风轻只觉香烟短。\n阴重不知天色晚。\n隔窗人语趁朝归，旋整宿妆匀睡脸。"
  ],
  [
    "玉楼春",
    "王采",
    "绣屏晓梦鸳鸯侣。\n可惜夜来欢聚取。\n几声低语记曾闻，一段新愁看乍觑。\n繁红洗尽胭脂雨。\n春被杨花勾引去。\n多情只有旧时香，衣上经年留得住。"
  ],
  [
    "蝶恋花",
    "王采",
    "燕子来时春未老。\n红蜡团枝，费尽东君巧。\n烟雨弄晴芳意恼。\n雨馀特地残妆好。\n斜倚青楼临远道。\n不管傍人，密共东君笑。\n都见娇多情不少。\n丹青传得倾城貌。"
  ],
  [
    "蝶恋花",
    "王采",
    "濯锦江头春欲暮。\n枝上繁红，着意留春住。\n只恐东君嫌面素。\n新妆剩把胭脂傅。\n晓梦惊寒初过雨。\n寂寞珠帘，问有馀花否。\n怅望草堂无一语。\n丹青传得凝情处。"
  ],
  [
    "蝶恋花",
    "王采",
    "艳娇春春婉娩。\n雨惜风饶，学得宫妆浅。\n爱把绿眉都不展。\n无言脉脉情何限。\n花下当时红粉面。\n准拟新年，都向花前见。\n争奈武陵人易散。\n丹青传得闺中怨。"
  ],
  [
    "蝶恋花",
    "王采",
    "镂雪成花檀作蕊。\n爱伴秋千，摇曳东风里。\n翠袖年年寒食泪。\n为伊牵惹愁无际。\n幽艳偏宜春雨细。\n红粉阑干，有个人相似。\n钿合金钗谁与寄。\n丹青传得凄凉意。"
  ],
  [
    "蝶恋花",
    "王采",
    "晕绿抽芽新叶斗。\n掩映娇红，脉脉群芳後。\n京兆画眉樊素口。\n风姿别是闺房秀。\n新篆题诗霜实就。\n换得琼琚，心事偏长久。\n应是春来初觉有。\n丹青传得厌厌瘦。"
  ],
  [
    "蝶恋花",
    "王采",
    "花为年年春易改。\n待放柔条，系取长春在。\n宫样妆成还可爱。\n鬓边斜作拖枝戴。\n每到无情风雨大。\n检点群芳，却是深丛耐。\n摇曳绿萝金缕带。\n丹青传得妖娆态。"
  ],
  [
    "菩萨蛮",
    "周纯",
    "梅花韵似才人面。\n为伊写在春风扇。\n人面似花妍。\n花应不解言。\n在手微风动。\n勾引相思梦。\n莫用插酴醾。\n酴醾羞见伊。"
  ],
  [
    "瑞鹧鸪",
    "周纯",
    "一痕月色挂帘栊。\n梅影斜斜小院中。\n狂醉有心窥粉面，梦魂无处避香风。\n愁来梦楚三千里，人在巫山十二重。\n咫尺蓝桥无处问，玉萧声断楚山空。"
  ],
  [
    "西江月",
    "曹希蕴",
    "零落不因春雨，吹嘘何假东风。\n纱窗一点自然红。\n费尽工夫怎种。\n有艳难寻腻粉，无香不惹游蜂。\n更阑人静画堂中。\n相伴玉人春梦。"
  ],
  [
    "踏莎行",
    "曹希蕴",
    "解遣愁人，能添喜气。\n些儿好事先施力。\n画堂深处伴妖娆，绛纱笼里丹砂赤。\n有艳难留，无根怎觅。\n几回不忍轻轻别。\n玉人曾向耳边言，花有信、人无的。"
  ],
  [
    "望江南・忆江南",
    "廖刚",
    "无诸好，方面镇全闽。\n千骑泛云归洞府，三山明玉外风尘。\n依约是蓬瀛。\n贤刺史，龙虎檀香名。\n金花已传当日梦，锦衣聊慰故乡情。\n和气万家春。"
  ],
  [
    "望江南・忆江南",
    "廖刚",
    "无诸好，金地遍重城。\n乌石亭危千嶂合，荔枝楼暖百花明。\n十里暮潮平。\n贤刺史，来暮相欢迎。\n终向凤池朝紫极，暂依猿洞驻朱轮。\n风月锦堂春。"
  ],
  [
    "望江南・忆江南",
    "廖刚",
    "柯山瑞，云路玉桥横。\n六月天香琼蕊秀，千年人瑞昂星明。\n风露湿麒麟。\n廊庙器，冰雪照精神。\n妙世文章凌贾马，致君事业富姬衡。\n松桧倚青青。"
  ],
  [
    "望江南・忆江南",
    "廖刚",
    "蓬山晓，龟鹤倚芝庭。\n云覆宝熏迷舞凤，玉扶琼液荐文星。\n棠荫署风清。\n人尽道，天遣瑞升平。\n九万鹏程才振翼，八千椿寿恰逢春。\n貂衮瞩公荣。"
  ],
  [
    "阮郎归",
    "廖刚",
    "月桥风槛水边居。\n画楼三鼓初。\n草堂收拾读闲书。\n起看清夜徂。\n闲想像，尽踌躇。\n玉牌金字铺。\n梦昏纵有也成虚。\n那堪和梦无。"
  ],
  [
    "鹊桥仙",
    "谢",
    "月胧星淡，南飞乌鹊，暗数秋期天上。\n锦楼不到野人家，但门外、清流叠嶂。\n一杯相属，佳人何在，不见绕粱清唱。\n人间平地亦崎岖，叹银汉、何曾风浪。"
  ],
  [
    "菩萨蛮",
    "谢",
    "雪消新洗寒林碧。\n华堂向晚开瑶席。\n一曲杜韦娘。\n有人空断肠。\n谪仙同夜宴。\n晓即归程远。\n莫放酒尊空。\n主人陈孟公。"
  ],
  [
    "菩萨蛮",
    "谢",
    "相思一夜庭花发。\n窗前忽认生尘袜。\n晓起艳寒妆。\n雪肌生暗香。\n佳人纤手摘。\n手与花同色。\n插鬓有谁宜。\n惟应潘玉儿。"
  ],
  [
    "生查子",
    "谢",
    "情亲难语离，且尽玻璃盏。\n双鲤有来时，莫使音书缓。\n征骖去若飞，不道家山远。\n相见小冯君，笑语迎归雁。"
  ],
  [
    "如梦令",
    "谢",
    "人似已圆孤月。\n心似丁香百结。\n不见谪仙人，孤负梅花时节。\n愁绝。\n愁绝。\n江上落英如雪。"
  ],
  [
    "浣溪沙",
    "谢",
    "柳絮随风散漫飞。\n檐冰成柱粟生肌。\n力排寒气赖金卮。\n赋丽谁为梁苑客，调高难和郢中词。\n且烦呵笔写乌丝。"
  ],
  [
    "偷声木兰花",
    "谢",
    "景阳楼上钟声晓。\n半面啼妆匀未了。\n斜月纷纷。\n斜影幽香暗断魂。\n玉颜应在昭阳殿。\n却向前村深夜见。\n冰雪肌肤。\n还有斑斑雪点无。"
  ],
  [
    "减字木兰花",
    "谢",
    "江边一树。\n愁绝黄昏谁与度。\n琪树琼枝。\n不受雄蜂取次欺。\n风前望处。\n直恐乘风吹得去。\n能动诗情。\n故与诗人独目成。"
  ],
  [
    "减字木兰花",
    "谢",
    "寻常三五。\n坐待丹山飞玉兔。\n试问常娥。\n底事清光此夜多。\n尊空客满。\n纵有鹔鹴无处换。\n不倒金荷。\n可奈金波潋滟何。"
  ],
  [
    "减字木兰花",
    "谢",
    "风篁度曲。\n倦倚银屏初睡足。\n清簟疏帘。\n金鸭香销懒更添。\n纤纤露玉。\n风雹纵横飞钿局。\n颦敛双蛾。\n凝伫无言密意多。"
  ],
  [
    "虞美人",
    "谢",
    "金钗尽醉何须伴。\n萸糁浮杯乱。\n黄花香返岭梅魂。\n好把一枝斜插、向乌云。\n坡词欲唱无人会。\n桃叶知何在。\n与君同咏一联诗。\n但道老来能趁、菊花时。"
  ],
  [
    "虞美人",
    "谢",
    "人间离合常相半。\n璧月宁长满。\n九秋风露又方阑。\n何日小窗相对、话悲欢。\n月华临夜宜人醉。\n老去嗟颜悴。\n君如玉树照清空。\n况有凝之道蕴、一尊同。"
  ],
  [
    "蝶恋花",
    "谢",
    "一水盈盈牛与女。\n目送经年，脉脉无由语。\n後夜鹊桥知暗度。\n持杯乞与开愁绪。\n君似庾郎愁几许。\n万斛愁生，更作征人去。\n留定征鞍君且住。\n人间岂有无愁处。"
  ],
  [
    "定风波",
    "谢",
    "牛女心期与目成。\n弥弥脉脉得盈盈。\n今夕银河凭鹊度。\n相遇。\n玉钩新吐照云屏。\n行旆雍容留宴语。\n将暮。\n方携珠袖到山亭。\n寂寞江天正云雾。\n回顾。\n不应中有少微星。"
  ],
  [
    "江神子・江城子",
    "谢",
    "破瓜年纪柳腰身。\n懒精神。\n带羞瞋。\n手把江梅，冰雪斗清新。\n不向鸦儿飞处著。\n留乞与，眼中人。\n水精船里酒粼粼。\n皱香茵。\n驻行云。\n舞罢歌馀，花困不胜春。\n问著些儿心底事，才靥笑，又眉颦。"
  ],
  [
    "临江仙",
    "沈蔚",
    "过尽清明三月雨，东风才到溪滨。\n画工传得已非真。\n青君著意处，桃李未为伦。\n倚槛盈盈如欲语，就中拈足花神。\n自然亭馆一番新。\n从今观绝品，不独洛阳人。"
  ],
  [
    "寻梅",
    "沈蔚",
    "今年早觉花信蹉。\n想芳心、未应误我。\n一月小径几回过。\n始朝来寻见，雪痕微破。\n眼前大抵情无那。\n好景色、只消些个。\n春风烂熳却且可。\n是而今、枝上一朵两朵。"
  ],
  [
    "不见・如梦令",
    "沈蔚",
    "日过重帘未卷。\n袅袅欲残香线。\n午醉却醒来，柳外一声莺啭。\n不见。\n不见。\n门掩落花深院。"
  ],
  [
    "不见・如梦令",
    "沈蔚",
    "回首芜城旧苑。\n还是绿深红浅。\n春意已无多，斜日满帘飞燕。\n不见。\n不见。\n花上雨来风转。"
  ],
  [
    "诉衷情",
    "沈蔚",
    "深深院宇小池塘。\n一径碧梧长。\n青春又归何处，新笋绿成行。\n多少事，恼人肠。\n懒思量。\n香消一炷，睡起霎时，日过东窗。"
  ],
  [
    "菩萨・菩萨蛮",
    "沈蔚",
    "相逢无处无尊酒。\n尊前未必皆朋旧。\n酒到任教倾。\n莫思今夜醒。\n明朝相别後。\n江上空回首。\n欲去不胜情。\n为君歌数声。"
  ],
  [
    "菩萨・菩萨蛮",
    "沈蔚",
    "春城迤逦层阴绕。\n青梅竞弄枝头小。\n江色雨和烟。\n行人江那边。\n好花都过了。\n满地空芳草。\n落日醉醒闲。\n一春无此寒。"
  ],
  [
    "小重山",
    "沈蔚",
    "花过园林清荫浓。\n琅玕新脱笋，绿丛丛。\n雨声只在小池东。\n闲敧枕，直面芰荷风。\n长日敞帘栊。\n轻尘飞不到，画堂空。\n一尊今夜与谁同。\n人如玉，相对月明中。"
  ],
  [
    "转调蝶恋花・蝶恋花",
    "沈蔚",
    "溪上清明初过雨。\n春色无多，叶底花如许。\n轻暖时闻燕双语。\n等闲飞入谁家去。\n短墙东畔新朱户。\n前日花前，把酒人何处。\n仿佛桥边船上路。\n绿杨风里黄昏鼓。"
  ],
  [
    "转调蝶恋花・蝶恋花",
    "沈蔚",
    "渐近朱门香夹道。\n一片笙歌，依约楼台杪。\n野色和烟满芳草。\n溪光曲曲山回抱。\n物华不逐人间老。\n日日春风，在处花枝好。\n莫恨云深路难到。\n刘郎可惜归来早。"
  ],
  [
    "天仙子",
    "沈蔚",
    "景物因人成胜概。\n满目更无尘可碍。\n等闲帘幕小栏干，衣未解。\n心先快。\n明月清风如有待。\n谁信门前车马隘。\n别是人间闲世界。\n坐中无物不清凉，山一带。\n水一派。\n流水白云长自在。"
  ],
  [
    "清商怨",
    "沈蔚",
    "城上鸦啼斗转。\n渐渐玉壶冰满。\n月淡寒梅，清香来小院。\n谁遣鸾笺写怨。\n翻锦字、叠叠如愁卷。\n梦破胡笳，江南烟树远。"
  ],
  [
    "醉花阴",
    "沈蔚",
    "微含清露真珠滴。\n怯晓寒脉脉。\n秉烛倚雕栏，今日尊前，尽是多情客。\n从来应与春相得。\n有动人标格。\n半笑倚春风，醉脸生红，不是胭脂色。"
  ],
  [
    "柳摇金・思归乐",
    "沈蔚",
    "相将初下蕊珠殿。\n似醉粉、生香未遍。\n爱惜娇心春不管。\n被东风、赚开一半。\n中黄宫里赐仙衣，斗浅深、妆成笑面。\n放出妖娆难系管。\n笑东君、自家肠断。"
  ],
  [
    "诉衷情",
    "唐庚",
    "平生不会敛眉头。\n诸事等闲休。\n元来却到愁处，须著与他愁。\n残照外，大江流。\n去悠悠。\n风悲兰杜，烟淡沧浪，何处扁舟。"
  ],
  [
    "浣溪沙",
    "惠洪",
    "南涧茶香笑语新。\n西州春涨小舟横。\n困顿人归烂熳晴。\n天迥游丝长百尺，日高飞絮满重城。\n一番花信近清明。"
  ],
  [
    "浣溪沙",
    "惠洪",
    "日暮江空船自流。\n谁家院落近沧洲。\n一枝闲暇出墙头。\n数朵幽香和月暗，十分归意为春留。\n风撩片片是闲愁。"
  ],
  [
    "渔父词・渔父",
    "惠洪",
    "玉带云袍童顶露。\n一生笑傲知何故。\n万里归来方旦暮。\n休疑虑。\n大千捏在豪端聚。\n不解犁田分亩步。\n却能对客鸣花鼓。\n忽共老安相耳语。\n还推去。\n莫来拦我球门路。"
  ],
  [
    "渔父词・渔父",
    "惠洪",
    "不怕石头行路滑。\n归来那爱驹儿踏。\n言下百骸俱拨撒。\n无剩法。\n灵然昼夜光通达。\n古寺天寒还恶发。\n夜将木佛齐烧杀。\n炙背横眠真快活。\n憨抹挞。\n从教院主无须发。"
  ],
  [
    "渔父词・渔父",
    "惠洪",
    "来往独龙冈畔路。\n杖头落索闲家具。\n後事前观如目睹。\n非谶语。\n须知一念无今古。\n长笑老萧多病苦。\n笑中与药皆狼虎。\n蜡炬一枝非嘱付。\n聊戏汝。\n热来脱却娘生裤。"
  ],
  [
    "渔父词・渔父",
    "惠洪",
    "画饼充饥人笑汝。\n一庵归扫南阳坞。\n击竹作声方省悟。\n徐回顾。\n本来面目无藏处。\n却望沩山敷坐具。\n老师头角浑呈露。\n珍重此恩逾父母。\n须荐取。\n堂堂密密声前句。"
  ],
  [
    "渔父词・渔父",
    "惠洪",
    "野鹤精神云格调。\n逼人气韵霜天晓。\n松下残经看未了。\n当斜照。\n苍烟风撼流泉绕。\n闺阁珍奇徒照耀。\n光无渗漏方灵妙。\n活计现成谁管绍。\n孤峰表。\n一声月下闻清啸。"
  ],
  [
    "渔父词・渔父",
    "惠洪",
    "讲虎天华随玉麈。\n波心月在那能取。\n旁舍老僧偷指注。\n回头觑。\n虚空特地能言语。\n归对学徒重自诉。\n从前见解都欺汝。\n隔岸有山横暮雨。\n翻然去。\n千岩万壑无寻处。"
  ],
  [
    "渔父词・渔父",
    "惠洪",
    "急雨颠风花信早。\n枝枝叶叶春俱到。\n何待小桃方悟道。\n休迷倒。\n出门无限青青草。\n根不覆藏尘亦扫。\n见精明树唯心造。\n试借疑情看白皂。\n回头讨。\n灵云笑杀玄沙老。"
  ],
  [
    "渔父词・渔父",
    "惠洪",
    "万叠空青春杳杳。\n一蓑烟雨吴江晓。\n醉眼忽醒惊白鸟。\n拍手笑。\n清波不犯鱼吞钓。\n津渡有僧求法要。\n一桡为汝除玄妙。\n已去回头知不峭。\n犹迷照。\n渔舟性都翻了。"
  ],
  [
    "凤栖梧・蝶恋花",
    "惠洪",
    "碧瓦笼晴烟雾绕。\n水殿西偏，小立闻啼鸟。\n风度女墙吹语笑。\n南枝破腊应开了。\n道骨不凡江瘴晓。\n春色通灵，医得花重少。\n爆暖酿寒空杳杳。\n江城画角催残照。"
  ],
  [
    "千秋岁",
    "惠洪",
    "半身屏外。\n睡觉唇红退。\n春思乱，芳心碎。\n空馀簪髻玉，不见流苏带。\n试与问，今人秀整谁宜对。\n湘浦曾同会。\n手搴轻罗盖。\n疑是梦，今犹在。\n十分春易尽，一点情难改。\n多少事，却随恨远连云海。"
  ],
  [
    "青玉案",
    "惠洪",
    "绿槐烟柳长亭路。\n恨取次、分离去。\n日永如年愁难度。\n高城回首，暮云遮尽，目断人何处。\n解鞍旅舍天将暮。\n暗忆丁宁千万句。\n一寸柔肠情几许。\n薄衾孤枕，梦回人静，彻晓潇潇雨。"
  ],
  [
    "西江月",
    "惠洪",
    "十指嫩抽春笋，纤纤玉软红柔。\n人前欲展强娇羞。\n微露云衣霓袖。\n最好洞天春晚，黄庭卷罢清幽。\n凡心无计奈闲愁。\n试拈花枝频嗅。"
  ],
  [
    "西江月",
    "惠洪",
    "大厦吞风吐月，小舟坐水眠空。\n雾窗春晓翠如葱。\n睡起云涛正涌。\n往事回头笑处，此生弹指声中。\n玉笺佳句敏惊鸿。\n闻道衡阳价重。"
  ],
  [
    "鹧鸪天",
    "惠洪",
    "蜜烛花光清夜阑。\n粉衣香翅绕团团。\n人犹认假为真实，蛾岂将灯作火看。\n方叹息，为遮拦。\n也知爱处实难拚。\n忽然性命随烟焰，始觉从前被眼瞒。"
  ],
  [
    "清商怨",
    "惠洪",
    "一段文章种性。\n更谪仙风韵。\n画戟丛中，清香凝宴寝。\n落日清寒勒花信。\n愁似海、洗光词锦。\n後夜归舟，云涛喧醉枕。"
  ],
  [
    "青玉案",
    "惠洪",
    "凝祥宴罢闻歌吹。\n画毂走，香尘起。\n冠压花枝驰万骑。\n马行灯闹，凤楼帘卷，陆海龙鳌山对。\n当年曾看天颜醉。\n御杯举，欢声沸。\n时节虽同悲乐异。\n海风吹梦，岭猿啼月，一枕思归泪。"
  ],
  [
    "西江月",
    "惠洪",
    "入骨风流国色，透尘种性真香。\n为谁风鬓涴新妆。\n半树入村春暗。\n雪压枝低篱落，月高影动池塘。\n高情数笔寄微茫。\n小寝初开雾帐。"
  ],
  [
    "浪淘沙",
    "惠洪",
    "城里久偷闲。\n尘浣云衫。\n此身已是再眠蚕。\n隔岸有山归去好，万壑千岩。\n霜晓更凭阑。\n减尽晴岚。\n微云生处是茅庵。\n试问此生谁作伴，弥勒同龛。"
  ],
  [
    "浪淘沙",
    "惠洪",
    "山径晚樵远。\n深壑孱颜。\n孙山背後泊船看。\n手把遗编披白帔，剩却清闲。\n篱落竹丛寒。\n渔业凋残。\n水痕无底照秋宽。\n好在夕阳凝睇处，数笔秋山。"
  ],
  [
    "点绛唇",
    "苏过",
    "新月娟娟，夜寒江静山衔斗。\n起来搔首。\n梅影横窗瘦。\n好个霜天，闲却传杯手。\n君知否。\n乱鸦啼後。\n归兴浓如酒。"
  ],
  [
    "感皇恩",
    "陆蕴",
    "残角两三声，催登古道。\n远水长山又重到。\n水声山色，看尽轮蹄昏晓。\n风头日脚下，人空老。\n匹马旧时，西征谈笑。\n绿鬓朱颜正年少。\n旗亭斗酒，任是十千倾倒。\n面今酒兴减，诗情少。"
  ],
  [
    "忆君王・忆王孙",
    "谢克家",
    "依依宫柳拂宫墙。\n楼殿无人春昼长。\n燕子归来依旧忙。\n忆君王。\n月破黄昏人断肠。"
  ],
  [
    "江神子・江城子",
    "葛胜仲",
    "昏昏雪意惨云容。\n猎霜风。\n岁将穷。\n流落天涯，憔悴一衰翁。\n清夜小窗围兽火，倾酒绿，借颜红。\n官梅疏艳小壶中。\n暗香浓。\n玉玲珑。\n对景忽惊，身在大江东。\n上国故人谁念我，晴嶂远，暮云重。"
  ],
  [
    "蝶恋花",
    "葛胜仲",
    "雨後春光浓似醉。\n著柳催花，节物侵龙忌。\n绣褓香阁当日佩。\n紫兰宫堕人间世。\n歌管停云香吐穗。\n碧酒红裳，共祝鱼轩贵。\n天上阿环金箓秘。\n龟龄鹤寿三千岁。"
  ],
  [
    "蝶恋花",
    "葛胜仲",
    "共乐堂深帘不卷。\n恻恻寒轻，二月春犹浅。\n续寿竞来歌舞院。\n龙涎香衬鲛绡段。\n画栋朝飞双语燕。\n端似知人，著意窥金盏。\n柳外花前同祝愿。\n朱颜长在年龄远。"
  ],
  [
    "临江仙",
    "葛胜仲",
    "郊外黄垓端可厌，归来移病香闺。\n象床珍簟共委蛇。\n耆婆寻草尽，天女散花迟。\n小雨作寒秋意晚。\n檐声与梦相宜。\n冷侵罗幌酒烟微。\n试评书五朵，何似画双眉。"
  ],
  [
    "渔家傲",
    "葛胜仲",
    "岩壑萦回云水窟。\n林深路断迷烟客。\n茅屋数椽携杖舄。\n人寂寂。\n侵檐万个琅碧。\n倦客羁怀清似涤。\n更无一点飞埃迹。\n溪涨慢流过几席。\n寒。\n凫点破琉璃色。"
  ],
  [
    "渔家傲",
    "葛胜仲",
    "叠叠云山供四顾。\n簿书忙里偷闲去。\n心远地偏陶令趣。\n登览处。\n清幽疑是斜川路。\n野蔌溪毛供饮具。\n此身甘被烟霞痼。\n兴尽碧云催日暮。\n招晚渡。\n遥遥一叶随鸥鹭。"
  ],
  [
    "鹧鸪天",
    "葛胜仲",
    "小榭幽园翠箔垂。\n云轻日薄淡秋晖。\n菊英露浥渊明径，藕叶风吹叔宝池。\n酬素景，泥芳卮。\n老人痴钝强伸眉。\n欢华莫遣笙歌散，归路从教灯影稀。"
  ],
  [
    "鹧鸪天",
    "葛胜仲",
    "婆律香深气味佳。\n玻璃仙碗进流霞。\n凝膏清涤高阳醉，灵液甘和正焙芽。\n香染指，浪浮花。\n加笾礼尽客还家。\n贯珠声断红裳散，踏影人归素月斜。"
  ],
  [
    "点绛唇",
    "葛胜仲",
    "秋晚寒斋，藜床香篆横轻雾。\n闲愁几许。\n梦逐芭蕉雨。\n云外哀鸿，似替幽人语。\n归不去。\n乱山无数。\n斜日荒城鼓。"
  ],
  [
    "行香子",
    "葛胜仲",
    "风物飕飕。\n木落沧洲。\n渐老人、不奈悲秋。\n羁怀都在，鬓上眉头。\n似休文瘦，文通恨，子山愁。\n庭梧影薄，篱菊香浮。\n强招寻、聊命朋俦。\n穷通皆梦，今古如流。\n且渊明径，子猷舫，仲宣楼。"
  ],
  [
    "诉衷情",
    "葛胜仲",
    "清明寒食景暄妍。\n花映碧罗天。\n参差捍拨齐奏，丰颊拥芳筵。\n逢诞日，揖真仙。\n托炉烟。\n朱颜长似，头上花枝，岁岁年年。"
  ],
  [
    "木兰花・玉楼春",
    "葛胜仲",
    "木阑干外池光阔。\n午夜乔林迷岸樾。\n掠船凉吹起青苹，萦水歌声欺白雪。\n檀郎响趁红牙节。\n胡语嘈嘈仍切切。\n人生何乐似同襟，莫待骊驹声惨咽。"
  ],
  [
    "西江月",
    "葛胜仲",
    "羁宦新来作恶，穷途谁肯相从。\n追攀十日水云中。\n情谊知君独重。\n寂寂回廊小院，冥冥细雨尖风。\n凤山香雪定应空。\n昨夜疏枝入梦。"
  ],
  [
    "西江月",
    "葛胜仲",
    "山镇红桃阡陌，烟迷绿水人家。\n尘容误到只惊嗟。\n骨冷玉堂今夜。\n莫对佳人锦瑟，休辞洞府流霞。\n峰回路转乱云遮。\n归去空传图画。"
  ],
  [
    "南乡子",
    "葛胜仲",
    "柳岸正飞绵。\n选胜斋轻漾碧涟。\n笑语忘怀机事尽，鸥边。\n万顷溪光上下天。\n菰苇久延缘。\n不觉遥峰霭暮烟。\n对酒莫嫌红粉陋，婵娟。\n自有孤高月妇仙。"
  ],
  [
    "浣溪沙",
    "葛胜仲",
    "可惜随风面旋飘。\n直须烧烛看娇娆。\n人间花月更无妖。\n浓丽独将春色殿，繁华端合众芳朝。\n南床应为醉陶陶。"
  ],
  [
    "浣溪沙",
    "葛胜仲",
    "通白轻红溢万枝。\n浓香百和透丰肌。\n丹山威凤势将飞。\n玉镜台前呈国艳，沈香亭北映朝曦。\n如花惟有上皇妃。"
  ],
  [
    "浣溪沙",
    "葛胜仲",
    "斗鸭栏边晓路沾。\n华堂醉赏轴珠帘。\n插花人好手纤纤。\n遮护轻寒施翠幄，标题仙品露牙签。\n词人遗恨独江淹。"
  ],
  [
    "西江月",
    "葛胜仲",
    "山外半规残日，云边一缕馀霞。\n满城飞雪散苕花。\n万顷溪连罨画。\n柳恽风流旧国，鹤龄潇洒人家。\n肯嗟流落在天涯。\n云水从今起价。"
  ],
  [
    "西江月",
    "葛胜仲",
    "晚路交游绿酒，平生志趣青霞。\n霜风时节近黄花。\n泛宅舟将画。\n不分两溪明月，夜深只属渔家。\n今朝清赏寄情涯。\n肯向萦涂索价。"
  ],
  [
    "蝶恋花",
    "葛胜仲",
    "风过涟漪纹细。\n十指香檀，惊破交禽睡。\n野蔌溪毛真易致。\n风流未减兰亭会。\n击汰千艘供洛禊。\n映水垂杨，万缕拖浓翠。\n小海一声波上戏。\n殷勤留客千金意。"
  ],
  [
    "临江仙",
    "葛胜仲",
    "自古吴兴称冷僻，菰城水浸粼粼。\n回星难望使车尘。\n如何三日饮，并有五行人。\n文似枚皋加敏速，记书易若张巡。\n幕中无用郄嘉宾。\n他年浮枣会，莫忘两溪春。"
  ],
  [
    "临江仙",
    "葛胜仲",
    "千古乌程新酿美，玉觞风过粼粼。\n歌声未办起梁尘。\n九天持斧客，来作绣衣人。\n夙有辞华惊乙览，传闻献颂东巡。\n未应握节久宾宾。\n一封驰诏旨，却醉上林春。"
  ],
  [
    "临江仙",
    "葛胜仲",
    "小样洪河分九曲，飞泉环绕粼粼。\n青莲往事已成尘。\n羽觞浮玉，宝剑捧金人。\n绿绮且依流水调，蓬蓬鼓催巡。\n玉堂词客是佳宾。\n茂林修竹地，大胜永和春。"
  ],
  [
    "定风波",
    "葛胜仲",
    "千叠云山万里流。\n坐中碧落与鳌头。\n真意见嬉吾已领。\n烟景。\n不辞捧诏久汀洲。\n老去一官真是漫。\n溪岸。\n独馀此兴未能收。\n留与吴儿传胜事。\n长记。\n赤栏桥上揽清秋。"
  ],
  [
    "定风波",
    "葛胜仲",
    "共喜新凉大火流。\n一声水调听歌头。\n况有修蛾兼粉领。\n佳景。\n谢公无不碍沦洲。\n平昔短檠真大漫。\n气岸。\n老来都向酒杯收。\n云水光中修禊事。\n犹记。\n转头不觉已三秋。"
  ],
  [
    "浣溪沙",
    "葛胜仲",
    "今夜风光恋渚苹。\n欲教四角出车轮。\n金钗离立座生春。\n神女恍惊巫峡梦，飞琼原是阆风人。\n诏封後院宠儒臣。"
  ],
  [
    "浣溪沙",
    "葛胜仲",
    "溪岸沈深属泛苹。\n倾城容貌此推轮。\n可怜虚度二年春。\n暮暮来时骚客赋，朝朝新处後庭人。\n天留花月伴羁臣。"
  ],
  [
    "浣溪沙",
    "葛胜仲",
    "东道殷勤玉飞。\n华灯倾国拥珠玑。\n玉奴嫌瘦玉环肥。\n缥缈幸闻缑岭曲。\n参差犹隔夏侯衣。\n放开云月出清辉。"
  ],
  [
    "瑞鹧鸪",
    "葛胜仲",
    "两年人住岂无情。\n别乘辞华四水清。\n何事千锺勤饮饯，故知一别未能轻。\n解龟虽幸樊笼出，挂席还愁海汐平。\n江草江花都是泪，骊驹休作断肠声。"
  ],
  [
    "浪淘沙",
    "葛胜仲",
    "步对东风。\n细探春工。\n百花堂下牡丹丛。\n莫恨使君来便去，不见红。\n雾眼一衰翁。\n无意芳。\n年来结习已成空。\n寄语国香雕槛里，好为人容。"
  ],
  [
    "减字木兰花",
    "吴则礼",
    "团团璧月。\n今夜广寒真秀发。\n何处吹笙。\n催得清霜满凤城。\n淮南好梦。\n镜里星星还种种。\n犹记银床。\n曾为凉洲唤玉觞。"
  ],
  [
    "减字木兰花",
    "吴则礼",
    "淮天不断。\n点缀南云秋几雁。\n白露沾衣。\n始是银屏梦觉时。\n别离怀抱。\n消得镜中青鬓老。\n小字无能。\n烦寄平安一纸书。"
  ],
  [
    "减字木兰花",
    "吴则礼",
    "斑斑小雨。\n初入高梧黄叶暮。\n又是重阳。\n昨夜西风作许凉。\n鲜鲜丛菊。\n只解凋人双鬓绿。\n试傍清尊。\n分付幽香与断魂。"
  ],
  [
    "减字木兰花",
    "吴则礼",
    "九年离别。\n梦里相逢端怕说。\n携手河梁。\n雁淮天如许长。\n鲈鱼正美。\n白发季鹰聊启齿。\n後夜江干。\n与把梅花子细看。"
  ],
  [
    "减字木兰花",
    "吴则礼",
    "淮山清夜。\n镜面平铺纤月挂。\n端是生还。\n同倚西风十二栏。\n休论往事。\n投老相逢真梦寐。\n两鬓疏疏。\n好在松江一尺鲈。"
  ],
  [
    "醉落魄・一斛珠",
    "吴则礼",
    "梅花褪雪。\n赏心莫使慵欢悦。\n大家且恁同攀折。\n馀蕊残英，偏称淡笼月。\n当初相见花初发。\n如今花谢人离缺。\n一年又比一年别。\n惟有花枝，只似旧时节。"
  ],
  [
    "踏莎行",
    "吴则礼",
    "一片花飞，青春已减。\n可堪南陌红千点。\n生憎杨柳要藏鸦，东风只遣横笳怨。\n看定新巢，初怜语燕。\n游丝正把残英罥。\n酒尊也会不相违，风光本自同流转。"
  ],
  [
    "鹧鸪天",
    "吴则礼",
    "永遇英雄际会时。\n垂天鹏翼逐云飞。\n退朝日上青花道，催直霜零赤雁池。\n鸣汉履，侍唐眉。\n渭川莘野晚追随。\n归来仍对金銮老，三峡词源气未衰。"
  ],
  [
    "鹧鸪天",
    "吴则礼",
    "作赋丁年厌兔园。\n紫微深锁九重关。\n花墩屡赐清闲燕，文石难忘咫尺颜。\n烟外屐，水边山。\n纶巾羽扇五湖间。\n自怜季子貂裘敝，来与机云相对闲。"
  ],
  [
    "鹧鸪天",
    "吴则礼",
    "衮绣三朝社稷臣。\n旧调元鼎斡洪钧。\n垂绅屡转龙墀日，接膝潜回黼座春。\n金凿落，玉麒麟。\n凤鸣良月庆佳辰。\n巨鳌行听扃华禁，又起商周梦卜人。"
  ],
  [
    "眼儿媚",
    "李德载",
    "雪儿魂在水云乡。\n犹忆学梅妆。\n玻璃枝上，体薰山麝，色带飞霜。\n水边竹外愁多少，不断俗人肠。\n如何伴我，黄昏携手，步月斜廊。"
  ],
  [
    "早梅芳近・早梅芳",
    "李德载",
    "深院静，小阑傍。\n标致不寻常。\n尽他桃杏占风光。\n谁敢斗新妆。\n玉堂中，梁苑里。\n休把雪来轻比。\n莫吹长笛巧催残。\n留取月中看。"
  ],
  [
    "早梅芳近・早梅芳",
    "李德载",
    "残腊里，早梅芳。\n春信报新阳。\n晓来枝上斗寒光。\n轻点寿阳妆。\n雪难欺，霜莫妒。\n别是一般风措。\n望林人意正夭饶。\n又看长新条。"
  ],
  [
    "鹧鸪天",
    "赵子发",
    "约略应飞白玉盘。\n明楼渐放满轮寒。\n天垂万丈清光外，人在三秋爽气间。\n闻叶吹，想风鬟。\n浮空仿佛女乘鸾。\n此时不合人间有，尽入嵩山静夜看。"
  ],
  [
    "桃源忆故人",
    "赵子发",
    "芳菲已有东风露。\n寒著轻罗未去。\n午夜鸾车鹤驭。\n散入千莲步。\n粉香度曲嬉游女。\n草草相逢无据。\n肠断泪零无数。\n洒作花梢雨。"
  ],
  [
    "浣溪沙",
    "赵子发",
    "疏荫摇摇趁岸移。\n惊鸥点点过帆飞。\n船分水打嫩沙回。\n断梦不知人去处，卷帘还有燕来时。\n日斜风紧转湾西。"
  ],
  [
    "南歌子",
    "赵子发",
    "天末疑无路，波翻欲御风。\n此身忽在玉壶中。\n醉倒不知、南北与西东。\n猎猎遥鸣草，飕飕静打篷。\n与君回棹碧云浓。\n不是思归、只为酒船空。"
  ],
  [
    "南歌子",
    "赵子发",
    "人有纫兰佩，云无出岫心。\n扁舟来入碧涛深。\n坐见楚咻、儿女变齐音。\n但醉双瓶玉，从渠六印金。\n此时何处可幽寻。\n风定津头、白日照平林。"
  ],
  [
    "点绛唇",
    "赵子发",
    "野岸孤舟，断桥明月穿流水。\n雁声嘹呖。\n双落行人泪。\n去岁吾家，曾插黄花醉。\n今那是。\n杖藜西指。\n看即成千里。"
  ],
  [
    "虞美人",
    "赵子发",
    "飞云流水来无信。\n花发年年恨。\n小桃如脸柳如眉。\n记得那人模样、旧家时。\n楼高映步拖金缕。\n香湿黄昏雨。\n如今不见欲凭书。\n门外水平波暖、一双鱼。"
  ],
  [
    "惜分飞",
    "赵子发",
    "数点雨声惊残暑。\n帘外秋光容与。\n重换熏炉炷。\n渐低罗幕香成雾。\n今夜夜凉情几许。\n莫向屏山取取。\n却笑阳台女。\n楚人空□高唐赋。"
  ],
  [
    "阮郎归",
    "赵子发",
    "马蹄踏月响空山。\n梅生烟壑寒。\n水妃去後泪痕乾。\n天风吹佩兰。\n纫香久，怕花残。\n与君聊据鞍。\n一枝欲寄北人看。\n如今行路难。"
  ],
  [
    "忆王孙",
    "赵子发",
    "日长高柳一蝉声。\n翡翠帘深宝簟清。\n梦远春云不散情。\n晓风轻。\n玉楝花飞宿雨晴。"
  ],
  [
    "杨柳枝",
    "赵子发",
    "淅淅西风生暮寒。\n绣衣单。\n碧梧叶落藕花残。\n恨前欢。\n月镂虚棂烟逗竹，梦千山。\n玉箫清夜忆孤鸾。\n镇长闲。"
  ],
  [
    "望江南・忆江南",
    "赵子发",
    "新梦断，久立暗伤春。\n柳下月如花下月，今年人忆去年人。\n往事梦中身。"
  ],
  [
    "菩萨蛮",
    "赵子发",
    "闲庭草色侵阶绿。\n琐窗午梦人如玉。\n抛枕出罗帏。\n风吹金缕衣。\n怨春风雨恶。\n二月桃花落。\n雨後纵多晴。\n花休春不成。"
  ],
  [
    "少年游",
    "赵子发",
    "晓山日薄半春阴。\n烟暖柳拖金。\n满眼新晴，歌声妆影，悠荡碧云心。\n闲庭客散人归去，疏雨湿罗襟。\n楼阁蒙蒙，断虹明处，十里暮云深。"
  ],
  [
    "采桑子",
    "赵子发",
    "春蚕昨夜眠方起，闲了罗机。\n共采柔枝。\n桑柘阴阴三月时。\n背人佯笑移金钏，惆怅花期。\n故故留迟。\n独自归来雨满衣。"
  ],
  [
    "浪淘沙",
    "赵子发",
    "约素小腰身。\n不奈伤春。\n疏梅影下晚妆新。\n袅袅娉娉何样似，一缕轻云。\n歌巧动朱唇。\n字字娇嗔。\n桃花深处一通津。\n怅望瑶台清夜月，还送归轮。"
  ],
  [
    "浣溪沙",
    "徐俯",
    "章水何如颍水清。\n江山明秀发诗情。\n七言还我是长城。\n小小钿花开宝靥，纤纤玉笋见云英。\n十千名酒十分倾。"
  ],
  [
    "虞美人",
    "徐俯",
    "梅花元自江南得。\n还醉江南客。\n雪中雨里为谁香。\n闻道数枝清笑、出东墙。\n多情宋玉还知否。\n梁苑无寻处。\n胭脂为萼玉为肌。\n却恨恼人桃杏、不同时。"
  ],
  [
    "卜算子",
    "徐俯",
    "心空道亦空，风静林还静。\n卷尽浮云月自明，中有山河影。\n供养及修行。\n旧话成重省。\n豆爆生莲火里时，痛拨寒灰冷。"
  ],
  [
    "卜算子",
    "徐俯",
    "天生百种愁，挂在斜阳树。\n绿叶阴阴占得春，草满莺啼处。\n不见生尘步。\n空忆如簧语。\n柳外重重叠叠山，遮不断、愁来路。"
  ],
  [
    "卜算子",
    "徐俯",
    "清池过雨凉，暗有清香度。\n缥缈娉婷绝代歌，翠袖风中举。\n忽敛双眉去。\n总是关情处。\n一段江山一片云，又下阳台雨。"
  ],
  [
    "鹧鸪天",
    "徐俯",
    "绿水名园不是村。\n淡妆浓笑两生春。\n笛中已自多愁怨，雨里因谁有泪痕。\n香旖旎，酒氤氲。\n多情生怕落纷纷。\n旧来好事浑如梦，年少风流付与君。"
  ],
  [
    "鹧鸪天",
    "徐俯",
    "满眼纷纷恰似花。\n飘飘泊泊自天涯。\n雨中添得无穷湿，风里吹成一道斜。\n银作屋，玉为车。\n娥青女过人家。\n应嫌素面微微露，故着轻云薄薄遮。"
  ],
  [
    "踏莎行",
    "徐俯",
    "素景将阑，黄花初笑。\n登高一望秋天杳。\n邀宾携妓数能来，醉中赢得闲多少。\n佳气氤氲，飞云缥缈。\n竹林更着清江绕。\n高歌屡舞莫催人，华筵直待华灯照。"
  ],
  [
    "踏莎行",
    "徐俯",
    "画栋风生，绣筵花绕。\n层台胜日频高眺。\n清辉爽气自娱人，何妨称意开颜笑。\n水碧无穷，山青未了。\n斜阳浦口归帆少。\n云鬟烟鬓只供愁，琵琶更作相思调。"
  ],
  [
    "踏莎行",
    "徐俯",
    "玉露团花，金风破雾。\n高台与上晴空去。\n举杯相属看前山，烟中乱叠青无数。\n皓齿明眸，肌香体素。\n恼人正在秋波注。\n因何欲雨又还晴，歌声遏得行云住。"
  ],
  [
    "南歌子",
    "徐俯",
    "细蕊黄金嫩，繁花白雪香。\n共谁连璧向河阳。\n自是不须汤饼、试何郎。\n婀娜松髻，轻盈淡薄妆。\n莫令韩寿在伊傍。\n便逐游蜂惊蝶、过东墙。"
  ],
  [
    "鹧鸪天",
    "徐俯",
    "宜笑宜颦掌上身。\n能歌能舞恶精神。\n脸边红入桃花嫩，眉上青归柳叶新。\n娇不语，易生嗔。\n尊前还是一番春。\n深杯百罚重拚却，只为妖饶醉得人。"
  ],
  [
    "浣溪沙",
    "徐俯",
    "西塞山前白鹭飞。\n桃花流水鳜鱼肥。\n一波才动万波随。\n黄帽岂如青箬笠，羊裘何似绿蓑衣。\n斜风细雨不须归。"
  ],
  [
    "浣溪沙",
    "徐俯",
    "新妇矶边秋月明。\n女儿浦口晚潮平。\n沙头鹭宿戏鱼惊。\n青箬笠前明此事，绿蓑衣底度平生。\n斜风细雨小舟轻。"
  ],
  [
    "鹧鸪天",
    "徐俯",
    "西塞山前白鹭飞。\n桃花柳水鳜鱼肥。\n朝廷若觅元真子，晴在长江理钓丝。\n青箬笠，绿蓑衣。\n斜风细雨不须归。\n浮云万里烟波客，惟有沧浪孺子知。"
  ],
  [
    "鹧鸪天",
    "徐俯",
    "七泽三湘碧草连。\n洞庭江汉水如天。\n朝廷若觅元真子，不在云边则酒边。\n明月棹，夕阳船。\n鲈鱼恰似镜中悬。\n丝纶钓饵都收却，八字山前听雨眠。"
  ],
  [
    "虞美人",
    "王安中",
    "千山青比妆眉浅。\n却奈眉峰远。\n玉人元自不禁秋。\n更算恼伊深处、月当楼。\n分携不见凭阑际。\n只料无红泪。\n万千应在锦回纹。\n嘱付断鸿西去、问行云。"
  ],
  [
    "浣溪沙",
    "王安中",
    "慵整金钗缩指尖。\n晓霙犹自入疏帘。\n绿窗清冷脸红添。\n妒粉尽饶花六六，回风从斗玉纤纤。\n不成香暖也相兼。"
  ],
  [
    "玉楼春",
    "王安中",
    "秋鸿只向秦筝住。\n终寄青楼书不去。\n手因春梦有携时，眼到花开无著处。\n泥金小字蛮笺句。\n泪湿残妆今在否。\n欲寻巫峡旧时云，问取阳关西去路。"
  ],
  [
    "菩萨蛮",
    "王安中",
    "中军玉帐旌旗绕。\n吴钩锦带明霜晓。\n铁马去追风。\n弓声惊塞鸿。\n分兵闲细柳。\n金字回飞奏。\n犒饮上恩浓。\n燕然思勒功。"
  ],
  [
    "御街行",
    "王安中",
    "清霜飞入蓬莱殿。\n别进云裘软。\n却回宸虑念多寒，诏语日边亲遣。\n冰蚕绵厚，金雕锦好，永夜缝宫线。\n红旌绛旆迎星传。\n喜气欢声远。\n庙堂勋旧使台贤，领袖坐中争绚。\n天香馥郁，君恩岁岁，一醉春生面。"
  ],
  [
    "鹧鸪天",
    "王安中",
    "茜雾红云捧建章。\n鸣珂星使渡银潢。\n亲将圣主如丝语，传与陪都振鹭行。\n香袅袅，佩锵锵。\n升平歌管趁飞觞。\n明时玉帐恩相续，清夜钧天梦更长。"
  ],
  [
    "蝶恋花",
    "王安中",
    "曲径深丛枝袅袅。\n晕粉揉绵，破蕊烘清晓。\n十二番开寒最好。\n此花不惜春归早。\n青女飞来红翠少。\n特地芳菲，绝艳惊衰草。\n只殢东风终甚了。\n久长欲伴姮娥老。"
  ],
  [
    "蝶恋花",
    "王安中",
    "巧剪明霞成片片。\n欲笑还颦，金蕊依稀见。\n拾翠人寒妆易浅。\n浓香别注唇膏点。\n竹雀喧喧烟岫远。\n晚色溟蒙，六出花飞遍。\n此际一枝红绿眩。\n画工谁写银屏面。"
  ],
  [
    "蝶恋花",
    "王安中",
    "剪腊成梅天著意。\n黄色浓浓，对萼匀装缀。\n百和薰肌香旖旎。\n仙裳应渍蔷薇水。\n雪径相逢人半醉。\n手折低枝，拥髻云争翠。\n嗅蕊拈枝无限思。\n玉真未洒梨花泪。"
  ],
  [
    "蝶恋花",
    "王安中",
    "青玉一枝红类吐。\n粉颊愁寒，浓与胭脂传。\n辨杏猜桃君莫误。\n天姿不到风尘处。\n云破月来花下住。\n要伴佳人，弄影参差舞。\n只有暗香穿绣户。\n昭华一曲惊吹去。"
  ],
  [
    "蝶恋花",
    "王安中",
    "雪霁花梢春欲到。\n饯腊迎春，一夜花开早。\n青帝回舆云缥缈。\n鲜鲜金雀来飞绕。\n绣阁纱窗人窈窕。\n翠缕红丝，斗剪幡儿小。\n戴在花枝争笑道。\n愿人常共春难老。"
  ],
  [
    "蝶恋花",
    "王安中",
    "艳夭桃春信漏。\n弄粉飘香，枫叶飞丹後。\n酒入冰肌红欲透。\n无言不许群芳斗。\n楼外何人揎翠袖。\n剪落金刀，插处浓云覆。\n肯与刘郎仙去否。\n武陵回路相思瘦。"
  ],
  [
    "蝶恋花",
    "王安中",
    "翠袖盘花金拈线。\n晓炙银簧，劝饮随深浅。\n复幕重帘谁得见。\n馀醺微觉红浮面。\n别唤清商开绮宴。\n玉管双横，抹起梁州遍。\n白苎歌前寒莫怨。\n湘梅萼里春那远。"
  ],
  [
    "蝶恋花",
    "王安中",
    "千古铜台今莫问。\n流水浮云，歌舞西陵近。\n烟柳有情开不尽。\n东风约定年年信。\n天与麟符行乐分。\n带缓球纹，雅宴催云鬓。\n翠雾萦纡销篆印。\n筝声恰度秋鸿阵。"
  ],
  [
    "蝶恋花",
    "王安中",
    "未帖宜春双彩胜。\n手点酥山，玉筋人争莹。\n节过日长心自准。\n迟留碧瓦看红影。\n楼外尖风吹鬓冷。\n一望平林，花相映。\n落粉筛云晴未定。\n朝酲只凭阑干醒。"
  ],
  [
    "一落索",
    "王安中",
    "梦破池塘杳杳。\n情随春草。\n尊前风味不胜清，赋白雪、幽兰调。\n秀句银钩争妙。\n殷勤东道。\n蛮笺传与翠鬟歌，便买断、千金笑。"
  ],
  [
    "一落索",
    "王安中",
    "欲访瑶台蓬岛。\n烟云缥缈。\n清游却到凤皇池，听檀板、新声妙。\n天上除书催早。\n人瞻元老。\n东风烟柳罩河堤，更何处、深春好。"
  ],
  [
    "木兰花・玉楼春",
    "王安中",
    "尧天雨露承新诏。\n珂马风生趋急召。\n玉符曾将虎牙军，金殿还升龙尾道。\n征西镇北功成早。\n仗钺登坛今未老。\n樽前休更说燕然，且听阳关三叠了。"
  ],
  [
    "临江仙",
    "王安中",
    "六六云从龙戏月，天颜带笑尝新。\n年年回首建溪春。\n香甘先玉食，珍宠在枫宸。\n赐品暂醒歌里醉，延和行对台臣。\n宫瓯浮雪乳花匀。\n九重清昼永，宣坐议东巡。"
  ],
  [
    "小重山",
    "王安中",
    "重举金猊多炷香。\n仙方调绛雪，坐初尝。\n醉鬟娇捧不成行。\n颜如玉，玉碗共争光。\n飞盖莫催忙。\n歌檀临阅处，缓何妨。\n远山横翠为谁长。\n人归去，馀梦绕高唐。"
  ],
  [
    "小重山",
    "王安中",
    "椽烛乘珠清漏长。\n醉痕衫袖湿，有馀香。\n红牙双捧旋排行。\n将歌处，相向更催妆。\n明月映东墙。\n海棠花径密，迸流光。\n迟留春笋缓催汤。\n兰堂静，人已候虚廊。"
  ],
  [
    "江神子・江城子",
    "王安中",
    "荷花遮水水漫溪。\n柳底垂。\n乱蝉嘶。\n舍辔何妨，临水照征衣。\n一扇香风摇不尽，人念远，意凄迷。\n骑鲸仙子已相知。\n数归期。\n赋新诗。\n更想翟公，门外雀罗稀。\n陶令此襟尘几许，聊欲向，北窗披。"
  ],
  [
    "徵招调中腔・徵招",
    "王安中",
    "红云茜雾笼金阙。\n圣运叶、星虹佳节。\n紫禁晓风馥天香，奏九韶、帝心悦。\n瑶阶万岁蟠桃结。\n睿算永、壶天风月。\n日观几时六龙来，金缕玉牒告功业。"
  ],
  [
    "清平乐",
    "王安中",
    "花时微雨。\n未减春分数。\n占取帘疏花密处。\n把酒听歌金缕。\n斜风轻度浓香。\n闲情正与春长。\n向晚红灯入坐，尝新青杏催觞。"
  ],
  [
    "清平乐",
    "王安中",
    "花枝晚。\n过雨红珠转。\n欲共东君论缱绻。\n繁艳休将风卷。\n归来凝思闲窗。\n寒花莫□微觞。\n解慢不成幽梦，燕泥惊落雕梁。"
  ],
  [
    "安阳好・忆江南",
    "王安中",
    "安阳好，形胜魏西州。\n曼衍山河环故国，升平歌鼓沸高楼。\n和气镇飞浮。\n笼画陌，乔木几春秋。\n花外轩窗排远岫，竹间门巷带长流。\n风物更清幽。"
  ],
  [
    "安阳好・忆江南",
    "王安中",
    "安阳好，戟户府居雄。\n白昼锦衣清宴处，铁梁丹榭画图中。\n壁记旧三公。\n棠讼悄，池馆北园通。\n夏夜泉声来枕簟，春风花影透帘栊。\n行乐兴何穷。"
  ],
  [
    "安阳好・忆江南",
    "王安中",
    "安阳好，物外占天平。\n叠叠蓝烟岫色，淙淙鸣玉晚溪声。\n仙路驭风行。\n松路转，丹碧照飞甍。\n金界花开常烂熳，云根石秀小峥嵘。\n幽事不胜清。"
  ],
  [
    "安阳好・忆江南",
    "王安中",
    "安阳好，泮水盛儒宫。\n金字照碑光射斗，芸香书阁势凌空。\n肃肃采芹风。\n来劝学，乡衮首文翁。\n岁岁青衿多振鹭，人人彩笔竞腾虹。\n九万奋飞同。"
  ],
  [
    "安阳好・忆江南",
    "王安中",
    "安阳好，耆旧迹依然。\n醉白垂杨低掠水，延松高桧老参天。\n曾映两貂蝉。\n王谢族，兰玉秀当年。\n画隼朱轮人继踵，丹台碧落世多贤。\n簪绂看家传。"
  ],
  [
    "安阳好・忆江南",
    "王安中",
    "安阳好，负郭相君园。\n绿野移春花自老，平泉醒酒石空存。\n月馆对风轩。\n人选胜，幽径破苔痕。\n拥砌翠筠侵坐冷，穿亭玉溜落池喧。\n归意黯重门。"
  ],
  [
    "安阳好・忆江南",
    "王安中",
    "安阳好，曲水似山阴。\n咽咽清泉岩溜细，弯弯碧篆痕深。\n永昼坐披襟。\n红袖小，歌扇画泥金。\n鸭绿波随双叶转，鹅黄酒到十分斟。\n重听绕梁音。"
  ],
  [
    "安阳好・忆江南",
    "王安中",
    "安阳好，□□又飞。\n拨垅旋栽花密密，著行重接柳依依。\n鸳瓦荡晴辉。\n池面渺，相望是荣归。\n两世风流今可见，一门恩数古来稀。\n谁与赋缁衣。"
  ],
  [
    "安阳好・忆江南",
    "王安中",
    "安阳好，千古邺台都。\n穗帐歌人春不见，金楼梦凤夜相呼。\n辇路旧萦纡。\n闲引望，漳水绕城隅。\n暗有渔樵收故物，谁将宫殿点新图。\n平野漫烟芜。"
  ],
  [
    "破子清平乐・清平乐",
    "王安中",
    "烟云千里。\n一抹西山翠。\n碧瓦红楼山对起。\n楼下飞花流水。\n锦堂风月依然。\n後池莲叶田田。\n缥缈贯珠歌里，从容倒玉尊前。"
  ],
  [
    "小重山",
    "王安中",
    "碧藕花风入袖香。\n涓涓清露，玉肌凉。\n折花无语傍横塘。\n随折处，一寸万丝长。\n还更擘莲房。\n莲心真个苦，似离肠。\n凌波新恨尽难忘。\n分携也，触事著思量。"
  ],
  [
    "虞美人",
    "王安中",
    "星郎才思生雕管。\n四海声名满。\n尊前新唱更新妍。\n况有玉人相劝、拚酡颜。\n芙蓉幕下同时客。\n年少那重得。\n且寻幽梦赋高唐。\n莫为浮名容易、却相妨。"
  ],
  [
    "虞美人",
    "王安中",
    "清商初入昭华。\n宫叶秋声满。\n草麻初罢月蝉娟。\n想见明朝喜色、动天颜。\n持杯满劝龙头客。\n荣遇时方得。\n词源三峡泻瞿塘。\n便是醉中宣去、也无妨。"
  ],
  [
    "虞美人",
    "王安中",
    "文昌郎自文无比。\n风露行千里。\n试寻天上使星看。\n却见锦衣白昼、过乡关。\n边城落照孤鸿外。\n联璧人相对。\n应吟红叶送清秋。\n向我旧题诗处、更重游。"
  ],
  [
    "卜算子",
    "王安中",
    "客舍两三花，并脸开清晓。\n一朵涓涓韵已高，一朵纤纤袅。\n谁与插斜红，拥髻争春好。\n此意遥知梦已传，月落前村悄。"
  ],
  [
    "一落索",
    "王安中",
    "塞柳未传春信。\n霜花侵鬓。\n送君西去指秦关，看日近、长安近。\n玉帐同时英俊。\n合离无定。\n路逢新雁北来归，寄一字、燕山问。"
  ],
  [
    "临江仙",
    "王安中",
    "凤拨弦鸣夜永，直疑人在浔阳。\n轻云薄雾隔新妆。\n但闻儿女语，倏忽变轩昂。\n且看金泥花那面，指痕微印红桑。\n几多馀暖与真香。\n移船犹自可，卷箔又何妨。"
  ],
  [
    "浣溪沙",
    "王安中",
    "宫缬悭裁翡翠轻。\n文犀松串水晶明。\n风新样称娉婷。\n带笑缓摇春笋细，障羞斜映远山横。\n玉肌无汗暗香清。"
  ],
  [
    "卜算子",
    "王安中",
    "燕尾道冠儿，蝉翼生衫子。\n枕看书卧北窗，簟展潇湘水。\n团扇弄薰风，皓质添凉意。\n谁与文君作粉真，只此莲花是。"
  ],
  [
    "失调名",
    "王安中",
    "笑时眼迷青意贴，行时鞋露绣旁相。"
  ],
  [
    "点绛唇",
    "王安中",
    "岘首亭空，劝君休堕羊碑泪。\n宦游如寄。\n且伴山翁醉。\n说与鲛人，莫解江皋佩。\n将归思。\n晕红萦翠。\n细织回文字。"
  ],
  [
    "菩萨蛮",
    "王安中",
    "雨零花昼春杯举。\n举杯春昼花零雨。\n诗令酒行迟。\n迟行酒令诗。\n满斟犹换盏。\n盏换犹斟满。\n天转月光圆。\n圆光月转天。"
  ],
  [
    "菩萨蛮",
    "王安中",
    "绿笺长写新成曲。\n曲成新写长笺绿。\n豪句逞才高。\n高才逞句豪。\n美容歌皓齿。\n齿皓歌容美。\n香篆小花团。\n团花小篆香。"
  ],
  [
    "菩萨蛮",
    "王安中",
    "玉纤传酒浮香菊。\n菊香浮酒传纤玉。\n弦管沸欢筵。\n筵欢沸管弦。\n出帘珠袖蔌。\n蔌袖珠帘出。\n眉晕浅山低。\n低山浅晕眉。"
  ],
  [
    "菩萨蛮",
    "王安中",
    "浦烟迷处回莲步。\n步莲回处迷烟浦。\n罗绮媚横波。\n波横媚绮罗。\n细眉双拂翠。\n翠拂双眉细。\n歌意任情多。\n多情任意歌。"
  ],
  [
    "点绛唇",
    "张继先",
    "小小葫芦，生来不大身材矮。\n子儿在内。\n无口如何怪。\n藏得乾坤，此理谁人会。\n腰间带。\n臣今偏爱。\n胜挂金鱼袋。"
  ],
  [
    "忆桃源",
    "张继先",
    "长生之话口相传。\n求丹金液全。\n混成一物作神仙。\n丁宁说与贤。\n休咽气，莫胡言。\n岂知造化玄。\n用铅投汞汞投铅。\n分明颠倒颠。"
  ],
  [
    "忆桃源",
    "张继先",
    "白云堆里采芙蓉。\n枝枝香艳浓。\n灵龟畔岸起祥风。\n楼高十二重。\n黄金殿，碧云笼。\n丹砂透顶红。\n神机运处鬼神通。\n清真达上宫。"
  ],
  [
    "临江仙",
    "张继先",
    "莫怪精神都素淡，全谙千载松头。\n羽人幽意苦相投。\n殷勤争点写，展转动吟酬。\n况有咸阳兄弟事，教人闻见忘忧。\n我生曾是眷仙标。\n一从挥洒後，相继未能休。"
  ],
  [
    "临江仙",
    "张继先",
    "自古清真灵妙降，安妃来就杨君。\n因缘冥会异常伦。\n仙风聊设相，真道本无亲。\n惟有元规能访问，深将此意相闻。\n大家宜赏缀新文。\n免教尘世士，诮笑上天人。"
  ],
  [
    "临江仙",
    "张继先",
    "蠢动含灵天赋与，逍遥性分元均。\n莫生异见乱吾真。\n只今中有主，浑与化为人。\n那更徽词清彻底，轻埃欲染无因。\n惟应得此便凝神。\n百魔咸息战，六道永停轮。"
  ],
  [
    "渔家傲",
    "张继先",
    "草草开尊资一笑。\n微生病苦随缘了。\n友义交情如地厚。\n心相照。\n今人莫遣前人诮。\n灯火荧荧山悄悄。\n芝兰佳气松筠茂。\n得便盘桓尘世表。\n香初透。\n邻鸡且莫催清晓。"
  ],
  [
    "更漏子",
    "张继先",
    "固元精，收听视。\n物外身无此地。\n接子谬，季真非。\n无为翻有为。\n但心虚，教腹实。\n密与寥天为一。\n华阳洞，广寒宫。\n人人方寸中。"
  ],
  [
    "更漏子",
    "张继先",
    "是和非，双打过。\n免共相魔生火。\n谈有相，损顽空。\n斋居看望中。\n圣贤风，行处在。\n巧智争如休卖。\n诗与酒，且乘闲。\n随缘发笑颜。"
  ],
  [
    "更漏子",
    "张继先",
    "诵真经，期万过。\n未灭无明心火。\n宜回首，探真空。\n融怡淡漠中。\n自古人，何处在。\n谩记声名沽卖。\n抛尘累，养清闲。\n琼浆自驻颜。"
  ],
  [
    "风入松",
    "张继先",
    "深耕易耨寸田中。\n看真个英雄。\n夜来犹上星台望，全不厌、水绿云红。\n便是清交素友，频相视、笑晴空。\n玉阶瑶甃翠重重。\n带萱草葱葱。\n流霞尽饮何辞醉，更休数、尘里千锺。\n晓夜朝元去也，怎忍舍、大夫松。"
  ],
  [
    "惜时芳・思归乐",
    "张继先",
    "虚心劲节争萧散。\n无冬夏、钩阑侧畔。\n霜风雪色沈沈晚。\n残不了、细枝纤干。\n情中意里尘沙恨。\n试与聆、弦歌急慢。\n无嫌青翠开青眼。\n相看似、太原家惯。"
  ],
  [
    "清平乐",
    "张继先",
    "天先天後。\n真土藏灵秀。\n妙用自然循火候。\n节节薰教透。\n不分龙麝檀沈。\n都能入鼻通心。\n待得烟消息住，浑身变见真金。"
  ],
  [
    "苏幕遮",
    "张继先",
    "先天生，後天久。\n道有真诠，谛听当时受。\n恰是迷天迷望斗。\n只恐微躯，薄幸随枯朽。"
  ],
  [
    "苏幕遮",
    "张继先",
    "抱孤琴，弹小操。\n独坐幽轩，尽日无人到。\n惟乐烟霞长啸傲。\n明月清风，今古长为道。\n识乾坤，知牝牡。\n懒共尘劳，汨汨争奔走。\n爱杀高眠消白昼。\n一任他家，玉兔金乌走。"
  ],
  [
    "西江月",
    "张继先",
    "蓬户横开岑寂，寒窗侧映清晖。\n竹风偷入五香帏。\n还有好音相惠。\n须信毫芒可入，明珠胎里忘机。\n宵征夜宴是和非。\n月府仙人无愧。"
  ],
  [
    "南乡子",
    "张继先",
    "无奈这群迷。\n味色声中若系羁。\n尽任改头兼换面，何悲。\n不染伊时不管伊。\n春去又秋兮。\n莫遣空逾十二时。\n好把自然真妙旨，修为。\n尘事萦仍道甚希。"
  ],
  [
    "南乡子",
    "张继先",
    "久不上春台。\n直待将身跨九垓。\n懒向人间深有谓，氛埃。\n难趁邪风伤圣胎。\n水栏映山斋。\n赏遍从容首自回。\n长谢故人书曲意，徽哉。\n赢得腰琴拂袂来。"
  ],
  [
    "望江南・忆江南",
    "张继先",
    "楸枰静，黑白两奁均。\n山水最宜情共乐，琴书赢得道相亲。\n一局一番新。\n松影里，轻度几回春。\n随分也曾施手段，争先还恐费精神。\n长是暗饶人。"
  ],
  [
    "望江南・忆江南",
    "张继先",
    "西源好，仙构占仙峰。\n一鹤性灵清我宇，万龙风雨乱霜空。\n高静太疏慵。\n天地乐，山水静流通。\n行坐卧怜尘外景，虚空寂是道家风。\n非细乐相从。"
  ],
  [
    "望江南・忆江南",
    "张继先",
    "西源好，龙首虎头高。\n风雨每掀清宇宙，林峦长似涌波涛。\n吟咏有诗豪。\n成大乐，美称适相遭。\n醮斗清筵投羽札，启元喜会执金刀。\n身净隔纷骚。"
  ],
  [
    "望江南・忆江南",
    "张继先",
    "西源好，岩馆凿松。\n五斗洞前斟玉，半酣窗外抚金杯。\n无累自悠哉。\n青翠色，玉竹自新栽。\n风到莫来摇老木，雨霖时复洗圆苔。\n如此恼诗才。"
  ],
  [
    "望江南・忆江南",
    "张继先",
    "西源好，春日日初长。\n不看人间三月景，常思天上万花香。\n幽赏一时狂。\n歌笑也，空洞大歌章。\n千景净来风谷秀，三云归後月林光。\n沈麝似兰香。"
  ],
  [
    "望江南・忆江南",
    "张继先",
    "西源好，迎夏洒炎风。\n红锦石边怜一派，老张岩上恋群峰。\n时得化龙筇。\n琴振玉，晓色倚梧桐。\n黼黻文章朝内盛，山川林木野亭空。\n朱火焕明中。"
  ],
  [
    "望江南・忆江南",
    "张继先",
    "西源好，秋景道人怜。\n时至自然天气肃，夜凉犹喜月华圆。\n长啸碧崖颠。\n须信酒，难别咏歌边。\n是处伐薪为炭後，此时尝稻庆丰年。\n童子舞胎仙。"
  ],
  [
    "望江南・忆江南",
    "张继先",
    "西源好，冬日雪中松。\n携手石坛承爱景，静观天地入清宫。\n恰似大茅峰。\n襟袂冷，琴里意浓浓。\n吹月洞箫含碧玉，动人佳趣转黄锺。\n情绪发於中。"
  ],
  [
    "望江南・忆江南",
    "张继先",
    "西源好，幽径不成斜。\n山谷隐连无改色，池塘空静默无瑕。\n人钓水之涯。\n仙舫小，人欲盼君家。\n归棹日回如览镜，放船星落似乘槎。\n风雨乱寒沙。"
  ],
  [
    "望江南・忆江南",
    "张继先",
    "西源好，神洞自相求。\n傍水垦田流涧急，砍山开径小花浮。\n踪迹旧人留。\n忘万物，爽气白云收。\n司命暂曾寻寝静，紫阳真是步条幽。\n思继此公游。"
  ],
  [
    "望江南・忆江南",
    "张继先",
    "西源好，人在水晶宫。\n长愿玉津名濯鼎，恰如龙井到天峰。\n的的好遗风。\n清彻底，岂忤李唐隆。\n自浸岩前崖石洁，不笼天外岭云浓。\n澄彻莹怀中。"
  ],
  [
    "望江南・忆江南",
    "张继先",
    "西源好，雨霁敛红纱。\n碧水静摇招钓叟，绿苔寒迫起渔家。\n携驾会春茶。\n风浩浩，锦荫石屏华。\n濯鼎上方敲翠竹，辘轳西去碎丹砂。\n休问乐津涯。"
  ],
  [
    "望江南・忆江南",
    "张继先",
    "西源好，还向观庭西。\n拚晚菊明方丈外，傍寒梅放六花飞。\n三鹤会同时。\n清净宇，处一贯无为。\n戴月夜中仍是别，衔香原上不须迷。\n於此振衣归。"
  ],
  [
    "减字木兰花",
    "张继先",
    "严寒冬月。\n前日阳生几降雪。\n松柏凌霄。\n森耸庭中叹後凋。\n昔人犹豫。\n身入山林深静处。\n今古同符。\n好趁笙歌且自娱。"
  ],
  [
    "江神子・江城子",
    "张继先",
    "彩云楼阁瑞烟平。\n雨初晴。\n月胧明。\n夜静天风，吹下步虚声。\n何处朝元归去晚，双凤小，五云轻。\n落花流水两关情。\n恨无凭。\n梦难成。\n倚遍阑干，依旧楚风清。\n露滴松梢人静也，开宝篆，诵黄庭。"
  ],
  [
    "鹊桥仙",
    "张继先",
    "神清心妙，山长水远，有分何年瞻望。\n晴空一月彩云飞，又起我、无穷想像。\n一阳门径，九华恩露，惟愿分明指向。\n竹风频起紫微烟，似有意、许归吾党。"
  ],
  [
    "度清霄",
    "张继先",
    "一更一点一更初。\n城门半掩行人疏。\n茅庵潇洒一事无。\n孤灯相对光清虚。\n蒲团安稳身不拘。\n跏趺大坐心如如。\n月轮微出天东隅。\n空中露出无名珠。"
  ],
  [
    "度清霄",
    "张继先",
    "二更二点二更深。\n宫锺声绝夜沈沈。\n明月满天如写金。\n同光共影无昏沈。\n起来闲操无弦琴。\n声高调古惊人心。\n琴罢独歌还独吟。\n松风涧水俱知音。"
  ],
  [
    "度清霄",
    "张继先",
    "三更三点三更中。\n烟开雾敛静无风。\n月华迸入水晶宫。\n四方上下同一空。\n光明遍转华胥同。\n千古万古无初终。\n铁蛇飞舞如流虹。\n倒骑白凤游崆峒。"
  ],
  [
    "度清霄",
    "张继先",
    "四更四点四更长。\n迎午迸鼠心不忙。\n丹炉伏火生新香。\n群阴剥尽回真阳。\n金娥木父欢相当。\n醍醐次进无停觞。\n主宾倒置情不伤。\n更阑别去还相忘。"
  ],
  [
    "度清霄",
    "张继先",
    "五更五点五更残。\n青冥风露逼人寒。\n扶桑推出红银盘。\n城门依旧声尘喧。\n明暗二景交相转。\n生来死去纷易换。\n道人室中天宇宽。\n日出三竿万启关。"
  ],
  [
    "度清霄",
    "张继先",
    "独自行兮独自坐。\n独自歌兮独自和。\n日日街头走一过。\n我不识吾谁识我。\n人间旦暮自四时。\n玄中消息不推移。\n觌面相呈知不知。\n知时自唱罗罗哩。"
  ],
  [
    "望江南・忆江南",
    "张继先",
    "秋夜事，月里竹亭亭。\n清籁与谁喧池水，微风遣我下檐楹。\n圆缺若为情。\n终南道，累寄笑歌声。\n丹阙夜凉通马去，黄河天晓照舟横。\n联辔去还成。"
  ],
  [
    "定风波",
    "叶梦得",
    "破萼初惊一点红。\n又看青子映帘栊。\n冰雪肌肤谁复见。\n清浅。\n尚馀疏影照晴空。\n惆怅年年桃李伴。\n肠断。\n只应芳信负东风。\n待得微黄春亦暮。\n烟雨。\n半和飞絮作蒙蒙。"
  ],
  [
    "定风波",
    "叶梦得",
    "渺渺空波下夕阳。\n睡痕初破水风凉。\n过雨归云留不住。\n何处。\n远村烟树半微茫。\n莫笑经年人老矣。\n归计。\n得迟留处也何妨。\n老子兴来殊不浅。\n帘卷。\n更邀明月坐胡床。"
  ],
  [
    "定风波",
    "叶梦得",
    "千步长虹跨碧流。\n两山浮影转螭头。\n付与诗人都总领。\n风景。\n更逢仙客下瀛洲。\n袅袅凉风吹汗漫。\n平岸。\n遥空新卷绛河收。\n却怪娥真好事。\n须记。\n探支明月作中秋。"
  ],
  [
    "定风波",
    "叶梦得",
    "斜汉初看素月流。\n坐惊金饼出云头。\n华发萧然吹素领。\n光景。\n何妨分付属沧洲。\n莫待霜花飘烂漫。\n苹岸。\n更凭佳句尽拘收。\n解与破除消万事。\n犹记。\n一尊同得二年秋。"
  ],
  [
    "江城子",
    "叶梦得",
    "碧潭浮影蘸红旗。\n日初迟。\n漾晴漪。\n我欲寻芳，先遣报春知。\n尽放百花连夜发，休更待，晓风吹。\n满携尊酒弄繁枝。\n与佳期。\n伴群嬉。\n犹有邦人，争唱醉翁词。\n应笑今年狂太守，能痛饮，似当时。"
  ],
  [
    "江城子",
    "叶梦得",
    "翩迁飞舞半空来。\n晓风催。\n巧萦回。\n野旷天遥，回望兴悠哉。\n欲问玉京知远近，试携手，上高台。\n云涛无际卷崔嵬。\n敛浮埃。\n照琼瑰。\n点缀林花，真个是多才。\n说与化工留妙手，休尽放，一时开。"
  ],
  [
    "江城子",
    "叶梦得",
    "芙蓉开过雨初晴。\n曲池平。\n画桥横。\n耿耿银河，遥下蘸空明。\n一舸吴松归未得，聊共住，小蓬瀛。\n问君何事引前旌。\n趣归程。\n背高城。\n鱼鸟三年，谁道总无情。\n试遣他年歌此曲，应尚记，别时声。"
  ],
  [
    "江城子",
    "叶梦得",
    "生涯何有但青山。\n小溪湾。\n转潺。\n投老归来，终寄此山间。\n茅舍半风雨横，荒径晚，乱榛菅。\n强扶衰病上巅。\n水云闲。\n伴跻攀。\n湖海苍茫，千里在吴关。\n漫有一杯聊自醉，休更问，鬓毛斑。"
  ],
  [
    "江城子",
    "叶梦得",
    "甘泉祠殿汉离宫。\n五云中。\n渺难穷。\n永漏通宵，壶矢转金铜。\n曾从钧天知帝所，孤鹤老，寄辽东。\n强扶衰病步龙锺。\n雪花。\n打窗风。\n一点青灯，惆怅伴南宫。\n惟有史君同此恨，丹凤□，水云重。"
  ],
  [
    "江城子",
    "叶梦得",
    "银涛无际卷蓬瀛。\n落霞明。\n暮云平。\n曾见青鸾、紫凤下层城。\n二十五弦弹不尽，空感慨，惜馀情。\n苍梧烟水断归程。\n卷霓旌。\n为谁迎。\n空有千行，流泪寄幽贞。\n舞罢鱼龙云海晚，千古恨，入江声。"
  ],
  [
    "浣溪沙",
    "叶梦得",
    "小雨初回昨夜凉。\n绕篱新菊已催黄。\n碧空无际卷苍茫。\n千里断鸿供远目，十年芳草挂愁肠。\n缓歌聊与送瑶觞。"
  ],
  [
    "浣溪沙",
    "叶梦得",
    "睡粉轻消露脸新。\n醉红初破玉肌匀。\n尊前留得两州春。\n剩挽雕盘醉帽，重催飞骑走红尘。\n十年兰笑骚人。"
  ],
  [
    "浣溪沙",
    "叶梦得",
    "荷叶荷花水底天。\n玉壶冰酒酿新泉。\n一欢聊复记他年。\n我亦故山归去客，与君分手暂流连。\n佳人休唱好因缘。"
  ],
  [
    "浣溪沙",
    "叶梦得",
    "休笑山翁不住山。\n二年偷向此中闲。\n归来赢得鬓毛斑。\n瓮底新醅供酩酊，城头曲槛俯淙潺。\n山翁老去此山间。"
  ],
  [
    "浣溪沙",
    "叶梦得",
    "绛蜡烧残夜未分。\n宝筝声缓拍初匀。\n斗枢光照坐生春。\n便恐赐环归衮绣，莫辞挥翰落烟云。\n凤城西去断离魂。"
  ],
  [
    "浣溪沙",
    "叶梦得",
    "绿野歌欢喜见分。\n骤惊和气晓来匀。\n妙歌谁敢和阳春。\n梅蕊旧年迎腊雪，月华今夜破寒云。\n独醒争笑楚人魂。"
  ],
  [
    "浣溪沙",
    "叶梦得",
    "物外光阴不属春。\n且留风景伴佳辰。\n醉归谁管断肠人。\n柳絮尚飘庭下雪，梨花空作梦中云。\n竹间篱落水边门。"
  ],
  [
    "浣溪沙",
    "叶梦得",
    "千古风流咏白苹。\n二年歌笑拥朱轮。\n翩翩却忆上林春。\n剑履便应陪北阙，裤襦那更假西人。\n玉堂金殿要词臣。"
  ],
  [
    "临江仙",
    "叶梦得",
    "闻道今年春信早，梅花不怕馀寒。\n凭君先向近南看。\n香苞开遍未。\n莫待北枝残。\n肠断陇头他日恨，江南几驿征鞍。\n一杯聊与尽馀欢。\n风情何似我，老去未应阑。"
  ],
  [
    "临江仙",
    "叶梦得",
    "梦里江南浑不记，祗君幽户难忘。\n夜来急雪绕东堂。\n竹窗松径里，何处问归航。\n瓮底新醅应已熟，一尊知与谁尝。\n会须雄笔卷苍茫。\n雪涛声隐户，琼玉照颓墙。"
  ],
  [
    "临江仙",
    "叶梦得",
    "不见跳鱼翻曲港，湖边特地经过。\n萧萧疏雨乱风荷。\n微云吹散，凉月坠平波。\n白酒一杯还径醉，归来散发婆娑。\n无人能唱采莲歌。\n小轩敧枕，檐影挂星河。"
  ],
  [
    "临江仙",
    "叶梦得",
    "碧瓦新霜侵晓梦，黄花已过清秋。\n风帆何处挂扁舟。\n故人归欲尽，残日更回头。\n乐圃桥边烦借问，有人高卧江楼。\n寄声聊为诉离忧。\n桂丛应已老，何事久淹留。"
  ],
  [
    "临江仙",
    "叶梦得",
    "闻道安车来过我，百花未敢飘零。\n疾催弦管送杯行。\n五朝瞻旧老，挥麈听风生。\n凤诏远从天上落，高堂燕喜初醒。\n莫言白发减风情。\n此时谁得似，饮罢却精明。"
  ],
  [
    "临江仙",
    "叶梦得",
    "三月莺花都过了，晓来雪片犹零。\n嵩阳居士记行行。\n西湖初水满，遥想縠纹生。\n欲为海棠传信息，如今底事长醒。\n不应高卧顿忘情。\n留春春不住，老眼若为明。"
  ],
  [
    "临江仙",
    "叶梦得",
    "唱彻阳关分别袂，佳人粉泪空零。\n请君重作醉歌行。\n一欢须痛饮，回首念平生。\n却怪老来风味减，半酣易逐愁醒。\n因花那更赋闲情。\n鬓毛今尔耳，空笑老渊明。"
  ],
  [
    "临江仙",
    "叶梦得",
    "潋滟湖光供一笑，未须醉日论千。\n将军曾记旧临边。\n野塘新水漫，烟岸藕如船。\n却怪情多春又老，回肠易逐愁煎。\n何如旌旆郁相连。\n凯歌归玉帐，锦帽碧油前。"
  ],
  [
    "临江仙",
    "叶梦得",
    "学士园林人不到，传声欲问江梅。\n曲阑清浅小池台。\n已知春意近，为我著诗催。\n急管行觞围舞袖，故人坐上三台。\n此欢此宴固难陪。\n不辞同二老，倒载习池回。"
  ],
  [
    "临江仙",
    "叶梦得",
    "不与群芳争绝艳，化工自许寒梅。\n一枝临晚照歌台。\n眼明浑未见，弦管莫惊催。\n记取刘郎归去路，千里应话天台。\n酒阑不惜更重陪。\n夜寒衣袂薄，犹有暗香回。"
  ],
  [
    "临江仙",
    "叶梦得",
    "三日疾风吹浩荡，绿芜未遍平沙。\n约回残影射明霞。\n水光遥泛坐，烟柳卧敧斜。\n霜鬓不堪春点检，留连又见芳华。\n一枝重插去年花。\n此身江海梦，何处定吾家。"
  ],
  [
    "临江仙",
    "叶梦得",
    "自笑天涯无定准，飘然到处迟留。\n兴阑却上五湖舟。\n鲈莼新有味，碧树已惊秋。\n台上微凉初过雨，一尊聊记同游。\n寄声时为到沧洲。\n遥知敧枕处，万壑看交流。"
  ],
  [
    "临江仙",
    "叶梦得",
    "山半飞泉鸣玉佩，回波倒卷粼粼。\n解巾聊濯十年尘。\n青山应却怪，此段久无人。\n行乐应须贤太守，风光过眼逡巡。\n不辞常作坐中宾。\n只愁花解笑，衰鬓不宜春。"
  ],
  [
    "临江仙",
    "叶梦得",
    "手种千株桃李树，参差半已成阴。\n主人何事马骎骎。\n二年江海路，空负种花心。\n试问中间安小槛，此还长要追寻。\n却惊摇落动悲吟。\n春归知早晚，为我变层林。"
  ],
  [
    "临江仙",
    "叶梦得",
    "绝顶参差千嶂列，不知空水相浮。\n下临湖海见三州。\n落霞横暮景，为客小迟留。\n卷尽微云天更阔，此行不负清秋。\n忽惊河汉近人流。\n青霄元有路，一笑倚琼楼。"
  ],
  [
    "临江仙",
    "叶梦得",
    "一醉三年那易得，应须大白同浮。\n已知绝景是吾州。\n娥仍有意，更肯为人留。\n万籁无声遥夜永，人间未识高秋。\n从来我客尽风流。\n故知怜老子，尤胜在南楼。"
  ],
  [
    "临江仙",
    "叶梦得",
    "卷地惊风吹雨去，却看香雾轻浮。\n遥知清影遍南州。\n万峰横玉立，谁为此山留。\n邂逅一欢须共惜，年年长记今秋。\n平生江海恨飘流。\n元龙真老懒，无意卧高楼。"
  ],
  [
    "临江仙",
    "叶梦得",
    "一醉年年今夜月，酒船聊更同浮。\n恨无羯鼓打梁州。\n遗声犹好在，风景一时留。\n老去狂歌君勿笑，已拚双鬓成秋。\n会须击节溯中流。\n一声云外笛，惊看水明楼。"
  ],
  [
    "临江仙",
    "叶梦得",
    "草草一年真过梦，此生不恨萍浮。\n且令从事到青州。\n已能从辟谷，那更话封留。\n好月尚寻当日约，故人何啻三秋。\n援琴欲写竹间流。\n此声谁解听，空上仲宣楼。"
  ],
  [
    "虞美人",
    "叶梦得",
    "落花已作风前舞。\n又送黄昏雨。\n晓来庭院半残红。\n惟有游丝千丈、晴空。\n殷勤花下同携手。\n更尽杯中酒。\n美人不用敛蛾眉。\n我亦多情、无奈酒阑时。"
  ],
  [
    "虞美人",
    "叶梦得",
    "翻翻翠叶梧桐老。\n雨後凉生早。\n葛巾藜杖正关情。\n莫遣繁蝉、容易作秋声。\n遥空不尽青天去。\n一抹残霞暮。\n病馀无力厌跻攀。\n为寄曲阑幽意、到西山。"
  ],
  [
    "虞美人",
    "叶梦得",
    "一声鶗鴂催春晚。\n芳草连空远。\n年年馀恨怨残红。\n可是无情、容易爱随风。\n茂林修竹山阴道。\n千载谁重到。\n半湖流水夕阳前。\n犹有一觞一咏、似当年。"
  ],
  [
    "虞美人",
    "叶梦得",
    "东风一夜催春到。\n杨柳朝来好。\n莫辞尊酒重携持。\n老去情怀、能有几人知。\n凤台园里新诗伴。\n不用相追唤。\n一声清唱落琼卮。\n千顷西风烟浪、晚云迟。"
  ],
  [
    "虞美人",
    "叶梦得",
    "数声微雨风惊晓。\n烛影猗残照。\n客愁不奈五更寒。\n明日梨花开尽、有谁看。\n追寻犹记清明近。\n为向花前问。\n东风正使解欺侬。\n不道花应有恨、也匆匆。"
  ],
  [
    "虞美人",
    "叶梦得",
    "平波涨绿春堤满。\n渡口人归晚。\n短篷轻楫费追寻。\n始信十年归梦、是如今。\n故人回望高阳里。\n遥想车连骑。\n尊前点检旧年春。\n应有海棠、犹记插花人。"
  ],
  [
    "虞美人",
    "叶梦得",
    "绿阴初过黄梅雨。\n隔叶闻莺语。\n睡馀谁遣夕阳斜。\n时有微凉风动、入窗纱。\n天涯走遍终何有。\n白发空搔首。\n未须锦瑟怨年华。\n为寄一声长笛、怨梅花。"
  ],
  [
    "虞美人",
    "叶梦得",
    "梅花落尽桃花小。\n春事馀多少。\n新亭风景尚依然。\n白发故人相遇、且留连。\n家山应在层林外。\n怅望花前醉。\n半天烟雾尚连空。\n换取扁舟归去、与君同。"
  ],
  [
    "减字木兰花",
    "叶梦得",
    "黄花渐老。\n秋色欲归还草草。\n花下前期。\n花老空歌鹊踏枝。\n狂酲易醒。\n不似旧时长酩酊。\n玉簟新凉。\n数尽更筹夜更长。"
  ],
  [
    "减字木兰花",
    "叶梦得",
    "前村夜半。\n每为江梅肠欲断。\n浅紫深红。\n谁信漫天雪里逢。\n醉头扶起。\n宿酒阑干犹困倚。\n便莫催残。\n明日东风为扫看。"
  ],
  [
    "减字木兰花",
    "叶梦得",
    "粉消妆半。\n一曲阳春歌始断。\n便觉香红。\n十倍光华昔未逢。\n杨花吹起。\n犹自风前相枕倚。\n莫恨春残。\n留取新诗子细看。"
  ],
  [
    "木兰花・玉楼春",
    "叶梦得",
    "花残却是春留恋。\n几日馀香吹酒面。\n湿烟不隔柳条青，小雨池塘初有燕。\n波光纵使明如练。\n可奈落红纷似霰。\n解将心事诉东风，只有啼莺千种啭。"
  ],
  [
    "点绛唇",
    "叶梦得",
    "高柳萧萧，睡馀已觉西风劲。\n小窗人静。\n淅沥生秋听。\n底事多情，欲与流年竞。\n残云瞑。\n坠巾慵整。\n独立芝兰径。"
  ],
  [
    "点绛唇",
    "叶梦得",
    "缥缈危亭，笑谈独在千峰上。\n与谁同赏。\n万里横烟浪。\n老去情怀，犹作天涯想。\n空惆怅。\n少年豪放。\n莫学衰翁样。"
  ],
  [
    "点绛唇",
    "叶梦得",
    "山上飞泉，漫流山下知何处。\n乱云无数。\n留得幽人住。\n深闭柴门，听尽空檐雨。\n秋还暮。\n小窗低户。\n惟有寒蛩语。"
  ],
  [
    "鹧鸪天",
    "叶梦得",
    "不怕微霜点玉肌。\n恨无流水照冰姿。\n与君著意从头看，初见今年第一枝。\n人醉後，雪消时。\n江南春色寄来迟。\n使君本是花前客，莫怪殷勤为赋诗。"
  ],
  [
    "鹧鸪天",
    "叶梦得",
    "夹路行歌尽落梅。\n篆烟香细袅寒灰。\n云移碧海三山近，月破中天九陌开。\n追乐事，惜多才。\n车声遥听走晴雷。\n十年梦断钧天奏，犹记流霞醉後杯。"
  ],
  [
    "鹧鸪天",
    "叶梦得",
    "小雨初收报夕阳。\n归云欲渡转横塘。\n空回雨盖翻新影，不见琼肌洗暗香。\n追落景，弄微凉。\n尚馀残泪浥空床。\n只应自有东风恨，长遣啼痕破晚妆。"
  ],
  [
    "鹧鸪天",
    "叶梦得",
    "晓日初开露未晞。\n夕烟轻散雨还微。\n暗摇绿雾游鯈戏，斜映红云属玉飞。\n情脉脉，恨依依。\n沙边空见棹船归。\n何人解舞新声曲，一试纤腰六尺围。"
  ],
  [
    "鹧鸪天",
    "叶梦得",
    "兰茝空悲楚客秋。\n旌旗谁见使君游。\n凌云不隔三山路，破浪聊凭万里舟。\n公欲去，尚能留。\n杯行到手未宜休。\n新诗无物堪伦比，愿探珊瑚出宝钩。"
  ],
  [
    "鹧鸪天",
    "叶梦得",
    "天末残霞卷暮红。\n波间时见没凫翁。\n斜风细雨家何在，老矣生涯尽个中。\n惟此意，与公同。\n未须持酒祝牛宫。\n旁人不解轻蓑意，犹说黄金宝带重。"
  ],
  [
    "鹧鸪天",
    "叶梦得",
    "一曲青山映小池。\n绿荷阴尽雨离披。\n何人解识秋堪美，莫为悲秋浪赋诗。\n携浊酒，绕东篱。\n菊残犹有傲霜枝。\n一年好景君须记，正是橙黄橘绿时。"
  ],
  [
    "千秋岁",
    "叶梦得",
    "晓烟溪畔。\n曾记东风面。\n化工更与重裁翦。\n额黄明艳粉，不共妖红软。\n凝露脸。\n多情正似当时见。\n谁相沧波岸。\n特地移闲馆。\n情一缕，愁千点。\n烦君搜妙语，为我催清宴。\n须细看。\n粉粉乱蕊空凡艳。"
  ],
  [
    "千秋岁",
    "叶梦得",
    "雨声萧瑟，初到梧桐响。\n人不寐，秋声爽。\n低檐灯暗淡，画幕风来往。\n谁共赏。\n依稀记得船篷上。\n拍岸浮轻浪。\n水阔菰蒲长。\n相别浦，收横纲。\n绿蓑冲瞑□，艇子摇双桨。\n君莫忘。\n此情犹是当时唱。"
  ],
  [
    "清平乐",
    "叶梦得",
    "水空相映。\n淡碧涵千顷。\n素练不收寒玉镜。\n□落阶无影。\n纤纤与捧金杯。\n暗香逐舞徘徊。\n雪尽玉容开遍，东风不管寒梅。"
  ],
  [
    "南乡子",
    "叶梦得",
    "浅碧蘸鳞鳞。\n照眼全无一点尘。\n百草千花都过了，初新。\n翠竹高槐不占春。\n歌啸堕纶巾。\n午醉醒来尚欠伸。\n待得月明归去也，青苹。\n更有凉风解送人。"
  ],
  [
    "南乡子",
    "叶梦得",
    "小院雨新晴。\n初听黄鹂第一声。\n满地绿阴人不到，盈盈。\n一点孤花尚有情。\n却傍水边行。\n叶底跳鱼浪自惊。\n日暮小舟何处去，斜横。\n冲破波痕久未平。"
  ],
  [
    "南乡子",
    "叶梦得",
    "山畔小池台。\n曾记幽人著意栽。\n乱石参差春至晚，徘徊。\n素景冲寒却自开。\n绝绝照琼瑰。\n孤负芳心巧翦裁。\n应恐练裙惊缟夜，残杯。\n且放疏枝待我来。"
  ],
  [
    "卜算子",
    "叶梦得",
    "新月挂林梢，暗水鸣枯沼。\n时见疏星落画檐，几点流萤小。\n归意已无多，故作连环绕。\n欲寄新声问采菱，水阔烟波渺。"
  ],
  [
    "卜算子",
    "叶梦得",
    "晓雨洗新妆，艳艳惊衰眼。\n不趁东风取次开，待得清霜晚。\n曲港照回流，影乱微波浅。\n作态低昂好自持，水阔烟波远。"
  ],
  [
    "菩萨蛮",
    "叶梦得",
    "平波不尽蒹葭远。\n清霜半落沙痕浅。\n烟树晚微茫。\n孤鸿下夕阳。\n梅花消息近。\n试向南枝问。\n记得水边春。\n江南别後人。"
  ],
  [
    "蝶恋花",
    "叶梦得",
    "薄雪消时春已半。\n踏遍苍苔，手挽花枝看。\n一缕游丝牵不断。\n多情更觉蜂儿乱。\n尽日平波回远岸。\n倒影浮光，却记冰初泮。\n酒力无多吹易散。\n馀寒向晚风惊幔。"
  ],
  [
    "南歌子",
    "叶梦得",
    "雨惜山容敛，云矜棹影开。\n忽看霁色射林隈。\n为问湖亭清影、为谁来。\n尽洗归时路，重倾醉後杯。\n未应霜雪遽相催。\n留得佳期犹在、共徘徊。"
  ],
  [
    "采桑子",
    "叶梦得",
    "山蹊小路归来晚，暮雪缤纷。\n尊酒殷勤。\n邂逅相从只有君。\n全家住处无人到，元在重云。\n此景谁分。\n万玉参差更作群。"
  ],
  [
    "南歌子",
    "叶梦得",
    "麦陇深初转，桃溪曲渐成。\n绿槐重叠午阴清。\n更有榴花一朵、照人明。\n画栋清微暑，疏帘入晚晴。\n请君坐待縠纹平。\n看取红幢翠盖、引前旌。"
  ],
  [
    "菩萨蛮",
    "叶梦得",
    "经年不踏斜桥路。\n青山试问谁为主。\n密叶转回风。\n寒泉落半空。\n此间无限兴。\n可便荒三径。\n明日下扁舟。\n沧波莫浪游。"
  ],
  [
    "好事近",
    "赵士",
    "雪里晓寒浓，已见蜡梅初折。\n应是月娥仙挂，与娇魂香魄。\n玉人挨鬓一枝斜，不忍更多摘。\n酒面暗沈疏影，照鹅儿颜色。"
  ],
  [
    "好事近",
    "赵士",
    "萧洒点疏从，浑似蜜房雕刻。\n不爱艳妆浓粉，借娇黄一拂。\n有情常恁早相逢，须信做尤物。\n已是恼人风韵，更芝兰香骨。"
  ],
  [
    "好事近",
    "赵士",
    "造化有深功，缀就梢头黄蜡。\n剪刻翻成新样，与江梅殊别。\n半开微露紫檀心，萧洒对风月。\n素手偏宜折取，向乌云斜插。"
  ],
  [
    "好事近",
    "赵士",
    "剪蜡缀寒条，标韵自然奇绝。\n不待陇头春信，喜一枝先折。\n寿阳妆鉴晓初开，残柍若飞雪。\n何似嫩黄新蕊，映眉心娇月。"
  ],
  [
    "锦缠绊・锦缠道",
    "江衍",
    "屈曲新堤，占断满村佳气。\n画檐两行连云际。\n乱山叠翠水回还，岸边楼阁，金碧遥相倚。\n柳阴低，艳映花光美。\n好升平、为谁初起。\n大都风物只由人，旧时荒垒，今日香烟地。"
  ],
  [
    "眼儿媚",
    "王赏",
    "凌寒低亚出墙枝。\n孤瘦雪霜姿。\n岁华已晚，暗香幽艳，自与时违。\n化工放出江头路，沙水冷相宜。\n东风自此，别开红紫，是处芳菲。"
  ],
  [
    "南歌子",
    "李光",
    "佳节多离恨，难逢笑口开。\n使君携客上层台。\n不用篱边凝望、白衣来。\n且看花经眼，休辞酒满杯。\n玉人低唱管弦催。\n归去琐窗无梦、月徘徊。"
  ],
  [
    "南歌子",
    "李光",
    "南圃秋香过，东篱菊未英。\n蓼花无数满寒汀。\n中有一枝纤软、吐微馨。\n被冷沈烟细，灯青梦水成。\n皎如月明入窗棂。\n天女维摩相对、两忘情。"
  ],
  [
    "临江仙",
    "李光",
    "画栋朱楼凌缥缈，全家住在层城。\n中秋风露助凄清。\n香凝燕寝，遮莫下帘旌。\n佳节喜逢今夕月，後房重按新声。\n娥端解妒娉婷。\n微云点缀，不放十分明。"
  ],
  [
    "减字木兰花",
    "李光",
    "芳心一点。\n瘴雾难侵尘不染。\n冷澹谁看。\n月转霜林怯夜寒。\n一枝孤静。\n梦破小窗曾记省。\n烛影参差。\n脉脉还如背立时。"
  ],
  [
    "鹧鸪天",
    "李光",
    "踏舞贪看赤脚娘。\n送春春去莫悲伤。\n飞花逐水归何处，落絮沾泥不解狂。\n都是醉，任飞扬。\n百年三万六千场。\n使君亲按新歌舞，魂梦相逢笑楚襄。"
  ],
  [
    "武陵春",
    "李光",
    "漠漠春阴人似雾，那用绣帘垂。\n不道持杯是阿谁。\n须拚倒金罍。\n人世浑知天上月，离合比盈亏。\n冒雨须来带雨归。\n神女解相随。"
  ],
  [
    "渔家傲",
    "李光",
    "海外无寒花发早。\n一枝不忍簪风帽。\n归插净瓶花转好。\n维摩老。\n年来却被花枝恼。\n忽忆故乡花满道。\n狂歌痛饮俱年少。\n桃坞花开如野烧，都醉倒。\n花深往往眠芳草。"
  ],
  [
    "卜算子",
    "美奴",
    "送我出东门，乍别长安道。\n两岸垂杨锁暮烟，正是秋光老。\n一曲古《阳关》，莫惜金尊倒。\n君向潇湘我向秦，鱼雁何时到。"
  ],
  [
    "如梦令",
    "美奴",
    "日暮马嘶人去。\n船逐清波东注。\n後夜最高楼，还肯思量人否。\n无绪。\n无绪。\n生怕黄昏疏雨。"
  ],
  [
    "人娇",
    "张扩",
    "深院海棠，谁倩春工染就。\n映窗户、烂如锦绣。\n东君何意，便风狂雨骤。\n堪恨处，一枝未曾到手。\n今日乍晴，匆匆命酒。\n犹及见、胭脂半透。\n残红几点，明朝知在否。\n问何似，去年看花时候。"
  ],
  [
    "人娇",
    "张扩",
    "多少胭脂，匀成点就。\n千枝乱、攒红堆绣。\n花无长好，更光阴去骤。\n对景忆良朋，故应招手。\n曾记年时，花间把酒。\n枉淋浪、春衫湿透。\n文园今病，问远能来否。\n却道有，荼蘼牡丹时候。"
  ],
  [
    "菩萨蛮",
    "赵子崧",
    "锦如花色春残饮。\n饮残春色花如锦。\n楼上正人愁。\n愁人正上楼。\n晏天横阵雁。\n雁阵横天晏。\n思远寄情词。\n词情寄远思。"
  ],
  [
    "菩萨蛮",
    "赵子崧",
    "雨荷惊起双飞鹭。\n鹭飞双起惊荷雨。\n浓醉一轩风。\n风轩一醉浓。\n午阴清散暑。\n暑散清阴午。\n斜日转窗纱。\n纱窗转日斜。"
  ],
  [
    "菩萨蛮",
    "赵子崧",
    "断鸿归处飞云乱。\n乱云飞处归鸿断。\n风弄叶翻红。\n红翻叶弄风。\n柳残凋院後。\n後院凋残柳。\n楼外水云秋。\n秋云水外楼。"
  ],
  [
    "菩萨蛮",
    "赵子崧",
    "月天遥照寒窗雪。\n雪窗寒照遥天月。\n门掩欲黄昏。\n昏黄欲掩门。\n锦鹓双并枕。\n枕并双鹓锦。\n云鬓整纤琼。\n琼纤整鬓云。"
  ],
  [
    "菩萨蛮",
    "鉴堂",
    "落花丛外风惊鹊。\n鹊惊风外丛花落。\n乡梦困时长。\n长时困梦乡。\n暮天江口渡。\n渡口江天暮。\n林远度栖禽。\n禽栖度远林。"
  ],
  [
    "菩萨蛮",
    "鉴堂",
    "竹枝高映荷池绿。\n绿池荷映高枝竹。\n流水碧浮鸥。\n鸥浮碧水流。\n酒尊陪旧友。\n友旧陪尊酒。\n吟客坐时斟。\n斟时坐客吟。"
  ],
  [
    "菩萨蛮",
    "鉴堂",
    "砌风鸣叶繁霜坠。\n坠霜繁叶鸣风砌。\n山外水潺潺。\n潺潺水外山。\n冷衾愁夜永。\n永夜愁衾冷。\n砧响更蛩吟。\n吟蛩更响砧。"
  ],
  [
    "菩萨蛮",
    "鉴堂",
    "浦南回桨归庭户。\n户庭归桨回南浦。\n帘卷欲晴天。\n天晴欲卷帘。\n月光交映雪。\n雪映交光月。\n残漏怯宵寒。\n寒宵怯漏残。"
  ],
  [
    "菩萨蛮",
    "梅窗",
    "碧窗纱透春寒极。\n极寒春透纱窗碧。\n谁送缕金衣。\n衣金缕送谁。\n玉肌生嫩粟。\n粟嫩生肌玉。\n温处坐香茵。\n茵香坐处温。"
  ],
  [
    "菩萨蛮",
    "梅窗",
    "折来初步东溪月。\n月溪东步初来折。\n香处是瑶芳。\n芳瑶是处香。\n藓花浮晕浅。\n浅晕浮花藓。\n清对一枝瓶。\n瓶枝一对清。"
  ],
  [
    "菩萨蛮",
    "梅窗",
    "浅红绡透春裁剪。\n剪裁春透绡红浅。\n机锦织情丝。\n丝情织锦机。\n意深凭远寄。\n寄远凭深意。\n波渺胜愁多。\n多愁胜渺波。"
  ],
  [
    "菩萨蛮",
    "梅窗",
    "点点花飞春恨浅。\n浅恨春飞花点点。\n莺语似多情。\n情多似语莺。\n恋春增酒劝。\n劝酒增春恋。\n颦损翠蛾新。\n新蛾翠损颦。"
  ],
  [
    "菩萨蛮",
    "梅窗",
    "曲屏春展山浮玉。\n玉浮山展春屏曲。\n香鸭瑞云翔。\n翔云瑞鸭香。\n醉深留客意。\n意客留深醉。\n凉枕怯宵长。\n长宵怯枕凉。"
  ],
  [
    "菩萨蛮",
    "梅窗",
    "玉钗松鬓凝云绿。\n绿云凝鬓松钗玉。\n双翠碍枝长。\n长枝碍翠双。\n色丝添意密。\n密意添丝色。\n红映袖纱笼。\n笼纱袖映红。"
  ],
  [
    "西江月",
    "梅窗",
    "雨过轻风弄柳，湖东映日春烟。\n晴芜平水远连天。\n隐隐飞翻舞燕。\n燕舞翻飞隐隐。\n天连远水平芜。\n晴烟春日映东湖。\n柳弄风轻过雨。"
  ],
  [
    "阮郎归",
    "梅窗",
    "皇州新景媚晴春。\n春晴媚景新。\n万家明月醉风清。\n清风醉月明。\n人游乐，乐游人。\n游人乐太平。\n御楼神圣喜都民。\n民都喜圣神。"
  ],
  [
    "踏莎行",
    "欧阳",
    "雁字成行，角声悲送。\n无端又作长安梦。\n青衫小帽这回来，安仁两鬓秋霜重。\n孤馆残灯，小楼钟动。\n马踢踏破前村冻。\n平生牵系为浮名，名垂万古知何用。"
  ],
  [
    "夜行船",
    "刘一止",
    "十顷疏梅开半就。\n折芳条、嫩香沾袖。\n今度何郎，尊前疑怪，花共那人俱瘦。\n恻恻轻寒吹散酒。\n高城近、怕听更漏。\n可惜溪桥，月明风露，长是在人归後。"
  ],
  [
    "踏莎行",
    "刘一止",
    "两水中分，三山半落。\n风云气象通廖廓。\n少年怀古有新诗，清愁不是伤春作。\n六代豪华，一时燕乐。\n从教雨打风吹却。\n与君携酒近阑干，月明满地天无幕。"
  ],
  [
    "虞美人",
    "刘一止",
    "浪花云叶交加舞。\n身近轻冥路。\n天知此客解骑鲸。\n今夜一江明月、送行行。\n从今直上鳌峰去。\n应记经行处。\n莫将险语乱江声。\n却怕月中高卧、彩虹惊。"
  ],
  [
    "江城子",
    "刘一止",
    "秋香岩下著尊罍。\n小徘徊。\n莫停杯。\n来岁花时，相望两悠哉。\n看取修眉萦度曲，真个泪，界香腮。\n船头击鼓片帆开。\n晓风吹。\n首应回。\n景物撩人，诗思不胜催。\n会有江山凄惋句，凭过雁，寄侬来。"
  ],
  [
    "临江仙",
    "刘一止",
    "柳外双旌斜照日，匆匆去意难留。\n大江旁畔老诸侯。\n举觞仍气概，觅句更风流。\n迟暮不堪容易别，溪声为写离愁。\n自从今日转船头。\n他时扶杖叟，独立向沧洲。"
  ],
  [
    "临江仙",
    "刘一止",
    "落日西风原上好，笛声谁奏伊凉。\n缓寻山径掇幽芳。\n平生真自许，江海老潜郎。\n最爱杯中浮蚁闹，鹅儿破壳娇黄。\n使君醉里是家乡。\n更追修禊帖，一咏一传觞。"
  ],
  [
    "生查子",
    "刘一止",
    "城头长短更，水调高低唱。\n别洒不盈斟，泪洒风烟上。\n明年二月时，更向城阴望。\n只有旧歌辞，传作风流样。"
  ],
  [
    "清平乐",
    "刘一止",
    "相望吴楚。\n远信无凭据。\n欲倩春风吹泪去。\n化作愁云恨雨。\n春应已到三吴。\n楚江日夜东徂。\n惟有溯流鱼上，不知尺素来无。"
  ],
  [
    "青玉案",
    "刘一止",
    "小山遮断蓝桥路。\n恨短梦、难飞去。\n长记修眉萦曲度。\n约花开槛，映风招袖，总是怜渠处。\n追欢我已伤迟暮。\n犹有多情旧时句。\n极目高楼千尺许。\n竹枝三唱，为君凄断，东日西边雨。"
  ],
  [
    "眼儿媚",
    "刘一止",
    "度岁经年两看承。\n谁信有轻分。\n从前稳过，如今方悔，不会温存。\n眼前无限经行地，何处不销魂。\n多应为你，不看风月，睡过黄昏。"
  ],
  [
    "鹧鸪天",
    "刘一止",
    "岩下清阴引兴长。\n坐中初识令君香。\n揽将风月归诗薮，乞得溪山作醉乡。\n怜我老，与传觞。\n吴霜点鬓又何妨。\n只应银烛交红夜，羞对双歌发彩光。"
  ],
  [
    "木兰花・玉楼春",
    "刘一止",
    "桂香台上秋风袅。\n鸭绿溪前离思渺。\n一卮芳醑细深倾，听尽阳关须醉倒。\n政成早晚传温诏。\n莫恋江城歌吹绕。\n明年身到凤池边，重看春波生故沼。"
  ],
  [
    "浣溪沙",
    "刘一止",
    "午夜明蟾冷浸溪。\n娥应有辟寒犀。\n桂岩仍在曲阑西。\n撷蕊攀条情未已，经丘寻壑想招携。\n不应痴马惜障泥。"
  ],
  [
    "点绛唇",
    "刘一止",
    "洞户香凝，宴开特地风烟好。\n靓妆娟妙。\n玉雪光相照。\n认是桃源，绿水红云绕。\n真曾到。\n漾舟人老。\n应被桃花笑。"
  ],
  [
    "点绛唇",
    "刘一止",
    "云鬓分行，照人明艳新妆就。\n御香窗牖。\n细酌鹅儿酒。\n铁拨弦，一试春风手。\n龙仙奏。\n绛霄声透。\n不许人间有。"
  ],
  [
    "临江仙",
    "刘一止",
    "台上风光浓欲滴，傍阑芳桂阴成。\n乱山相对长官青。\n琢诗能句好，举酒见心倾。\n团扇不应秋後弃，几年仁惠风行。\n渭城柳色若为情。\n一尊松竹底，三唱和秋声。"
  ],
  [
    "柳梢青",
    "刘一止",
    "柳汀烟暮。\n常记岸帻，风流张绪。\n酒兴诗情，而今移向，那边佳处。\n使君自乐萧闲，未肯副、岩廊虚伫。\n不念寒窗，老人幽梦，追寻无据。"
  ],
  [
    "鹊桥仙",
    "刘一止",
    "春风真个，取将花去，酬我清阴满院。\n名园清昼漏签迟，未肯负、酒朋歌伴。\n使君情在，暮云合处，卧看碧峰峨弁。\n向来魂梦几曾真，休怨断、楼高不见。"
  ],
  [
    "浣溪沙",
    "刘一止",
    "曾向蓬莱得姓名。\n坐中省识是飞琼。\n琵琶翻作步虚声。\n一自当时收拨後，世间弦索不堪听。\n梦回凄断月胧明。"
  ],
  [
    "点绛唇",
    "刘一止",
    "岁月飘流，故人相望如箕斗。\n畔愁千首。\n诗骨能清瘦。\n白日弦，同看春风手。\n君知否。\n袖痕别後。\n犹有临歧酒。"
  ],
  [
    "点绛唇",
    "刘一止",
    "山邑新凉，夜堂爽气侵南斗。\n为谁骧首。\n月冷冰蛾瘦。\n八万二千，雕琢琼瑶手。\n君知否。\n待君归後。\n双照杯中酒。"
  ],
  [
    "青玉案",
    "刘一止",
    "马头双鹊飞来喜。\n惜凝望、音书至。\n一掬离怀千万事。\n绿窗深夜，短笺封就，应也寻人寄。\n春风鬓畔疏梅蕊。\n映妆艳、清如洗。\n苦恨眼边常忆记。\n楚宫行路，倚桥攀驿，供尽梅花泪。"
  ],
  [
    "踏莎行",
    "刘一止",
    "淡月精神，疏梅风韵。\n粉香融脸胭脂润。\n袖痕犹带玉虬烟，六朝窄样裁宫锦。\n眉黛分愁，眼波传信。\n酒阑画烛交红影。\n有期无定却人，索强我早谙伊性。"
  ],
  [
    "浣溪沙",
    "刘一止",
    "莫问新欢与旧愁。\n浅颦微笑总风流。\n眼波横注楚江秋。\n十字街头家住处，心肠四散几时休。\n揽风招月是朱楼。"
  ],
  [
    "点绛唇",
    "汪藻",
    "新月娟娟，夜寒江静山衔斗。\n起来搔首。\n梅影横窗瘦。\n好个霜天，闲却传杯手。\n君知否。\n乱鸦啼後。\n归兴浓於酒。"
  ],
  [
    "点绛唇",
    "汪藻",
    "高柳蝉嘶，采菱歌断秋风起。\n晚云如髻。\n湖上山横翠。\n帘卷西楼，过雨凉生袂。\n天如水。\n画楼十二。\n有个人同倚。"
  ],
  [
    "小重山",
    "汪藻",
    "月下潮生红蓼汀。\n浅霞都敛尽，四山青。\n柳梢风急坠流萤。\n随波处，点点乱寒星。\n别语寄丁宁。\n如今能间隔，几长亭。\n夜来秋气入银屏。\n梧桐雨，远恨不同听。"
  ],
  [
    "醉落魄・一斛珠",
    "汪藻",
    "小舟帘隙。\n佳人半露梅妆额。\n绿云低映花如刻。\n恰似秋宵，一半银蟾白。\n结儿梢朵香红扐。\n钿蝉隐隐摇金碧。\n春山秋水浑无迹。\n不露墙头，些子真消息。"
  ],
  [
    "点绛唇",
    "曹组",
    "秋劲风高，暗知斗力添弓面。\n靶分筠斡。\n月到天心满。\n白羽流星，飞上黄金碗。\n胡沙雁。\n云边惊散。\n压尽天山箭。"
  ],
  [
    "点绛唇",
    "曹组",
    "疏柳残蝉，助人离思斜阳外。\n淡烟疏霭。\n节物随时改。\n水已无情，风更无情㬠。\n兰舟解。\n水流风快。\n回首人何在。"
  ],
  [
    "点绛唇",
    "曹组",
    "密炬高烧，宝刀时翦金花碎。\n照人欢醉。\n也照人无睡。\n待得灰心，陪尽千行泪。\n笼纱里。\n夜凉如水。\n犹喜长成对。"
  ],
  [
    "如梦令",
    "曹组",
    "门外绿阴千顷。\n两两黄鹂相应。\n睡起不胜情，行到碧梧金井。\n人静。\n人静。\n风动一枝花影。"
  ],
  [
    "扑蝴蝶",
    "曹组",
    "人生一世。\n思量争甚底。\n花开十日，已随尘共水。\n且看欲尽花枝，未厌伤多酒盏，何须细推物理。\n幸容易。\n有人争奈，只知名与利。\n朝朝日日，忙忙劫劫地。\n待得一晌闲时，又却三春过了，何如对花沈醉。"
  ],
  [
    "忆少年",
    "曹组",
    "年时酒伴，年时去处，年时春色。\n清明又近也，却天涯为客。\n念过眼、光阴难再得。\n想前欢、尽成陈迹。\n登临恨无语，把阑干暗拍。"
  ],
  [
    "品令",
    "曹组",
    "乍寂寞。\n帘栊静，夜久寒生罗幕。\n窗儿外、有个梧桐树，早一叶、两叶落。\n独倚屏山欲寐，月转惊飞乌鹊。\n促织儿、声响虽不大，敢教贤、睡不著。"
  ],
  [
    "小重山",
    "曹组",
    "帘卷东风日射窗。\n小山庭院静，接回廊。\n疏疏晴雨弄斜阳。\n凭栏久，墙外杏花香。\n时节好寻芳。\n多情怀酒伴，忆欢狂。\n归鸿应已度潇湘。\n音书杳，前事忍思量。"
  ],
  [
    "小重山",
    "曹组",
    "陌上花繁莺乱啼。\n骅骝金络脑，锦障泥。\n寻芳行乐忆当时。\n联镖处，飞鞚绿杨堤。\n春物又芳菲。\n情如风外柳，只依依。\n空怜佳景负归期。\n愁心切，惟有梦魂知。"
  ],
  [
    "青玉案",
    "曹组",
    "碧山锦树明秋霁。\n路转陡、疑无地。\n忽有人家临曲水。\n竹篱茅舍，酒旗沙岸，一簇成村市。\n凄凉只恐乡心起。\n凤楼远、回头谩凝睇。\n何处今宵孤馆里。\n一声征雁，半窗残月，总是离人泪。"
  ],
  [
    "鹧鸪天",
    "曹组",
    "辇路薰风起绿槐。\n都人凝望满天街。\n云韶杳杳鸣鞘肃，芝盖亭亭障扇开。\n微雨过，绝纤埃。\n内家车子走轻雷。\n千门不敢垂帘看，总上银钩等驾来。"
  ],
  [
    "渔家傲",
    "曹组",
    "水上落红时片片。\n江头雪絮飞缭乱。\n渺渺碧波天漾远。\n平沙暖。\n花风一阵苹香满。\n晚来醉著无人唤。\n残阳已在青山半。\n睡觉只疑花改岸。\n抬头看。\n元来弱缆风吹断。"
  ],
  [
    "阮郎归",
    "曹组",
    "檐头风佩响丁东。\n帘疏烛影红。\n秋千人散月溶溶。\n楼台花气中。\n春酒醒，夜寒浓。\n绣衾谁与同。\n只愁梦短不相逢。\n觉来罗帐空。"
  ],
  [
    "临江仙",
    "曹组",
    "青琐窗深红兽暖，灯前共倒金尊。\n数枝梅浸玉壶春。\n雪明浑似晓，香重欲成云。\n户外马嘶催客起，席间欢意留人。\n从他微霰落粉粉。\n不妨吹酒面，归去醒馀醺。"
  ],
  [
    "鹧鸪天",
    "曹组",
    "浅笑轻颦不在多。\n远山微黛接横波。\n情吞醽醁千钟酒，心醉飞琼一曲歌。\n人欲散，奈愁何。\n更看朱袖拂云和。\n夜深醉墨淋浪处，书遍香红拥项罗。"
  ],
  [
    "青玉案",
    "曹组",
    "田园有计归须早。\n在家纵贫亦好。\n南来北去何日了。\n光阴送尽，可怜青鬓，暗逐流年老。\n寂寥孤馆残灯照。\n乡思惊时梦初觉。\n落月苍苍关河晓。\n一声鸡唱，马嘶人起，又上长安道。"
  ],
  [
    "好事近",
    "曹组",
    "茅舍竹篱边，雀噪晚枝时节。\n一阵暗香飘处，已难禁愁绝。\n江南得地故先开，不待有飞雪。\n肠断几回山路，恨无人攀折。"
  ],
  [
    "醉花阴",
    "曹组",
    "九陌寒轻春尚早。\n灯火都门道。\n月下步莲人，薄薄香罗，峭窄春衫小。\n梅妆浅淡风蛾袅。\n随路听嬉笑。\n无限面皮儿，虽则不同，各是一般好。"
  ],
  [
    "点绛唇",
    "曹组",
    "小小朱桥，柳边人过横塘路。\n细风时度。\n□浪痕痕去。\n草软沙平，稳衬寻幽步。\n□□处。\n乱红飞舞。\n回首春城暮。"
  ],
  [
    "点绛唇",
    "曹组",
    "云透斜阳，半楼红影明窗户。\n暮山无数。\n归雁愁远去。\n十里平芜，花远重重树。\n空凝伫。\n故人何处。\n可惜春将暮。"
  ],
  [
    "点绛唇",
    "曹组",
    "沈醉归来，洞房灯火闲相照。\n夜寒犹峭。\n信意和衣倒。\n春梦虽多，好梦长长少。\n纱窗晓。\n凤帏人悄。\n花外空啼鸟。"
  ],
  [
    "蝶恋花",
    "曹组",
    "帘卷真珠深院静。\n满地槐阴，镂日如云影。\n午枕花前情思凝。\n象床冰簟光相映。\n过面风情如酒醒。\n沈水瓶寒，带绠来金井。\n涤尽烦襟无睡兴。\n阑干六曲还重凭。"
  ],
  [
    "浣溪沙",
    "曹组",
    "柳絮池台淡淡风。\n碧波花岫小桥通。\n云连丽宇倚晴空。\n芳草绿杨人去住，短墙幽径燕西东。\n攀条弄蕊得从容。"
  ],
  [
    "点绛唇",
    "曹组",
    "霜落吴江，万畦香稻来场圃。\n夜村舂黍。\n草屋寒灯雨。\n玉粒长腰，沈水温温注。\n相留住。\n共抄云子。\n更听歌声度。"
  ],
  [
    "点绛唇",
    "曹组",
    "一片南云，定知来做巫山雨。\n歌声才度。\n只向风中住。\n恼乱襄王，无限牵情处。\n长天暮。\n又还飞去。\n目断阳台路。"
  ],
  [
    "失调名",
    "曹组",
    "甚时得归京里去。"
  ],
  [
    "卜算子",
    "曹组",
    "松竹翠萝寒，迟日江山暮。\n幽径无人独自芳，此恨凭谁诉。\n似共梅花语。\n尚有寻芳侣。\n著意闻时不肯香，香在无心处。"
  ],
  [
    "小重山",
    "曹组",
    "深拥熏篝倏已冥。\n寂寥山枕畔，梦难成。\n谁堪三两夜乌声。\n银缸炧，花影上围屏。\n犹记旧时情。\n帘边人似月，月如冰。\n从今张眼到天明。\n衣带缓，谁与问伶俜。"
  ],
  [
    "脱银袍",
    "曹组",
    "济楚风光，升平时世。\n端门支散，碗遂逐旋温来，吃得过、那堪更使金器。\n分明是。\n与穷汉、消灾灭罪。\n又没支分，犹然递滞。\n打笃磨槎来根底。\n换头巾，便上弄交番斯替。\n告官里。\n驼逗高阳饿鬼。"
  ],
  [
    "临江仙",
    "万俟咏",
    "寒甚正前三五日。\n风将腊雪侵寅。\n彩鸡缕燕已惊春。\n玉梅飞上苑，金柳动天津。\n□□□□□□□，□□□□□□。\n□□□□□□□。\n春盘共飣餖，绕坐庆时新。"
  ],
  [
    "凤皇枝令・凤凰枝令",
    "万俟咏",
    "人间天上。\n端楼龙凤灯先赏。\n倾城粉黛月明中，春思荡。\n醉金瓯仙酿。\n一从鸾辂北向。\n旧时宝座应蛛网。\n游人此际客江乡，空怅望。\n梦连昌清唱。"
  ],
  [
    "南歌子",
    "万俟咏",
    "梅夏暗丝雨，麦秋扇浪风。\n香芦结黍趁天中。\n五日凄凉今古、与谁同。"
  ],
  [
    "失调名",
    "万俟咏",
    "昔年曾共黄花酒，一笑新香。"
  ],
  [
    "钿带长中腔",
    "万俟咏",
    "簇真香。\n似风前拆麝囊。\n嫩紫轻红，间斗异芳。\n风流富贵，自觉兰蕙荒。\n独占蕊珠春光。\n绣结流苏密织，魂梦悠扬。\n气融液散满洞房。\n朝寒料峭，娇不易当。\n著意要得韩郎。"
  ],
  [
    "昭君怨",
    "万俟咏",
    "春到南楼雪尽。\n惊动灯期花信。\n小雨一番寒。\n倚阑干。\n莫把阑干频倚。\n一望几重烟水。\n何处是京华。\n暮云遮。"
  ],
  [
    "昭君怨",
    "万俟咏",
    "一望西山烟雨。\n目断心飞何处。\n天外白云城。\n几多程。\n谩记阳关句。\n衣上粉啼痕污。\n陇水一分流。\n此生休。"
  ],
  [
    "诉衷情",
    "万俟咏",
    "一鞭清晓喜还家。\n宿醉困流霞。\n夜来小雨新霁，双燕舞风斜。\n山不尽，水无涯。\n望中赊。\n送春滋味，念远情怀，分付杨花。"
  ],
  [
    "梅花引",
    "万俟咏",
    "晓风酸。\n晓霜乾。\n一雁南飞人度关。\n客衣单。\n客衣单。\n千里断魂，空歌行路难。\n寒梅惊破前村雪。\n寒鸡啼破西楼月。\n酒肠宽。\n酒肠宽。\n家在日边，不堪频倚阑。"
  ],
  [
    "忆秦娥",
    "万俟咏",
    "千里草。\n萋萋尽处遥山小。\n遥山小。\n行有远似，此山多少。\n天若有情天亦老。\n此情说便说不了。\n说不了。\n一声唤起，又惊春晓。"
  ],
  [
    "忆少年",
    "万俟咏",
    "陇云溶泄，陇山峻秀，陇泉呜咽。\n行人暂驻马，已不胜愁绝。\n上陇首、凝眸天四阔。\n更一声、塞雁凄切。\n征书待寄远，有知心明月。"
  ],
  [
    "长相思",
    "万俟咏",
    "一声声。\n一更更。\n窗外芭蕉窗里灯。\n此时无限情。\n梦难成。\n恨难平。\n不道愁人不喜听。\n空阶滴到明。"
  ],
  [
    "长相思",
    "万俟咏",
    "短长亭。\n古今情。\n楼外凉蟾一晕生。\n雨馀秋更清。\n暮云平。\n暮山横。\n几叶秋声和雁声。\n行人不要听。"
  ],
  [
    "武陵春",
    "万俟咏",
    "燕子飞来花在否，微雨退、掩重门。\n正满院梨花雪照人。\n独自个、怯黄昏。\n轻风淡月总消魂。\n罗衣暗惹啼痕。\n谩觑著、秋千腰褪裙。\n可㬠是、不宜春。"
  ],
  [
    "忆秦娥",
    "万俟咏",
    "天如洗。\n金波冷浸冰壶里。\n冰壶里。\n一年得似，此宵能几。\n等闲莫把栏干倚。\n马蹄去便三千里。\n三千里。\n几重云岫，几重烟水。"
  ],
  [
    "南柯子・南歌子",
    "田为",
    "梦怕愁时断，春从醉里回。\n凄凉怀抱向谁开。\n些子清明时候、被莺催。\n柳外都成絮，栏边半是苔。\n多情帘燕独徘徊。\n依旧满身花雨、又归来。"
  ],
  [
    "南柯子・南歌子",
    "田为",
    "团玉梅梢重，香罗芰扇低。\n帘风不动蝶交飞。\n一样绿阴庭院、锁斜晖。\n对月怀歌扇，因风念舞衣。\n何须惆怅惜芳菲。\n┾却一年憔悴、待春归。"
  ],
  [
    "失调名",
    "田中行",
    "为谁和泪倚阑干。"
  ],
  [
    "风入松",
    "田中行",
    "一宵风雨送春归。\n绿暗红稀。\n画楼尽日凭阑意，与谁同拈花枝。\n门外蔷薇开也，枝头梅子酸时。\n玉人应是数归期。\n翠敛愁眉。\n塞鸿不到双鱼远，恨楼前、流水难西。\n新恨欲题红叶，东风满院花飞。"
  ],
  [
    "踏莎行",
    "赵温之",
    "妖艳相偎，清香交喷。\n花王尤喜来亲迎。\n有如二女事唐虞，群芳休更夸相并。\n小雨资娇，轻风借润。\n天应知我怜孤韵。\n莫惊岁岁有双葩，仪真自古风流郡。"
  ],
  [
    "谒金门",
    "王庭",
    "溪风紧。\n溪上官梅整整。\n万木寒痴吹不醒。\n一枝先破冷。\n梦断香云耿耿。\n月淡梨花清影。\n长笛倚楼谁共听。\n调高成绝品。"
  ],
  [
    "凤栖梧・蝶恋花",
    "王庭",
    "琼海无边银浪卷。\n画戟朱楼，缥缈云间见。\n当日使君曾拥传。\n海霞光里时开宴。\n翠斝红鳞吹酒面。\n莫谓今朝，人在天涯远。\n彩凤衔书应不晚。\n愿公难老身长健。"
  ],
  [
    "醉桃源・阮郎归",
    "王庭",
    "朱门映柳画帘垂。\n门前闻马嘶。\n主人新著绿袍归。\n天恩下玉墀。\n凭翠袖，拈花枝。\n劝教人醉时。\n请君听唱碧云词。\n倒倾金屈卮。"
  ],
  [
    "临江仙",
    "王庭",
    "家住天门阊阖外，别来几度花开。\n近传消息到江淮。\n玉京知好在，金阙尚崔嵬。\n流落江南山尽处，雨馀苍翠成堆。\n暂同溪馆醉尊罍。\n恐随丹诏动，且任玉山颓。"
  ],
  [
    "临江仙",
    "王庭",
    "问道春来相识否，岭头昨夜开花。\n水村烟坞寄生涯。\n月寒疏影淡，整整复斜斜。\n素面玉妃嫌粉污，晨妆洗尽铅华。\n香肌应只饭胡麻。\n年年如许瘦，知是阿谁家。"
  ],
  [
    "临江仙",
    "王庭",
    "寂寞久无红袖饮，忽逢浩齿轻讴。\n坐令孤客洗穷愁。\n谁知沅水上，却似洛城游。\n闻道辰溪贤令长，深房别锁明眸。\n多年铅鼎养青虬。\n不应携妓女，骑鹤上扬州。"
  ],
  [
    "临江仙",
    "王庭",
    "帘外东风吹断梦，卷帘人探春还。\n一枝疏影动檐间。\n鸳鸯□瓦冷，霜月堕栏干。\n闻道寿阳如许好，晨妆洗尽微殷。\n可怜玉骨瘦孱孱。\n谁家长笛□，吹彻玉楼寒。"
  ],
  [
    "人娇",
    "王庭",
    "小院桃花，烟锁几重珠箔。\n更深後、海棠睡著。\n东风吹去，落谁家墙角。\n平白地教人，为他情恶。\n花若有情，情应不薄。\n也须悔从前事错。\n而今夜雨，念玉颜飘泊。\n知那里人家，怎生顿著。"
  ],
  [
    "忆秦娥",
    "王庭",
    "梅花发。\n夜寒吹笛千山月。\n千山月。\n此时愁听，龙吟幽噎。\n数枝飞尽南枝雪。\n风光又作年时别。\n年时别。\n江头心绪，乱丝千结。"
  ],
  [
    "点绛唇",
    "王庭",
    "花外红楼，当时青鬓颜如玉。\n淡烟残烛。\n醉入花间宿。\n白发相逢，犹唱当时曲。\n当时曲。\n断弦难续。\n且尽杯中醁。"
  ],
  [
    "点绛唇",
    "王庭",
    "玉漏春迟，铁关金锁星桥夜。\n暗尘随马。\n明月应无价。\n天半朱楼，银汉星光射。\n更深也。\n翠娥如画。\n犹在凉蟾下。"
  ],
  [
    "点绛唇",
    "王庭",
    "春入西园，数重花外红楼起。\n倚阑金翠。\n人在非烟里。\n风月佳时，蓬岛开平地。\n笙歌沸。\n画桥灯市。\n一夜惊桃李。"
  ],
  [
    "西江月",
    "王庭",
    "一拂退黄衫子，几团嗅芯蜂儿。\n西风吹下月中枝。\n种在寒岩影里。\n人道蜡梅相似，又传菊满东篱。\n饶伊颜色入时宜。\n安得香传九里。"
  ],
  [
    "江城子",
    "王庭",
    "锦袍绣帽跃金鞍。\n卷旗幡。\n整师还。\n轻骑穷追，湘尾鼓声寒。\n千里尘清高会处，张翠幕，万人看。\n藕丝衫袖捧雕盘。\n玉颓山。\n夜将阑。\n幸遇休兵，且尽玉壶宽。\n未用汉军频出塞，徒生事，斩楼兰。"
  ],
  [
    "江城子",
    "王庭",
    "渡头犹唱棹歌声。\n雨初晴。\n月初生。\n忽见飞虹，夭矫挂寒汀。\n两岸小儿齐拍手，今夜里，放人行。\n朱栏画鹢照江亭。\n客来登。\n眼初明。\n如泛银河，天上跨长鲸。\n君是济川舟楫手，将许事，笑谈成。"
  ],
  [
    "江城子",
    "王庭",
    "夜郎江上看元宵。\n斗回杓。\n雪初消。\n灯火银花，何处是星桥。\n哄得满城春不夜，三妓女，五溪徭。\n此时回首忆行朝。\n太平楼。\n倚层宵。\n红蜡光中，买酒听吹箫。\n且就天涯聊一醉，歌一曲，望京谣。"
  ],
  [
    "江城子",
    "王庭",
    "天回北斗欲中宵。\n屡移杓。\n客魂消。\n记得皇州，灯火虹成桥。\n异俗西南开万里，冠带尽，百蛮徭。\n卢溪太守未还朝。\n起朱楼。\n接丛宵。\n翠幕红妆，歌管玉为箫。\n民乐丰登无一事，看下诏，采风谣。"
  ],
  [
    "江城子",
    "王庭",
    "楼头钟鼓变新声。\n晚霞晴。\n水云生。\n何处归帆，争泊蓼花汀。\n遥望虹桥如画里，鳌背上，著人行。\n夜阑风定见危亭。\n却重登。\n景方明。\n影落波心，疑是海中鲸。\n愿借吸川沧海量，为公寿，落桥成。"
  ],
  [
    "蝶恋花",
    "王庭",
    "月落灯残人散後。\n忽到尊前，但觉眉儿皱。\n数日不来如许瘦。\n裙腰减尽君知否。\n公子风流应自有。\n占断春光，肯落谁人手。\n已是许多时做就。\n重教舞彻双罗袖。"
  ],
  [
    "蝶恋花",
    "王庭",
    "罨画楼中人已醉。\n别院微闻，笑语帘垂地。\n催唤倾城香雾起。\n翠帷双卷春风里。\n妆样尖新歌妙丽。\n满酌金尊，不信人憔悴。\n饥客眼寒谁管你。\n主人见惯浑闲事。"
  ],
  [
    "蝶恋花",
    "王庭",
    "桂树新生都几许。\n兄弟骑龙，双入蟾宫去。\n一日两枝同折处。\n娥拍手都分与。\n杨柳江头春色暮。\n白马青衫，两郡文章主。\n只恐远方难久住。\n高宗梦觉思霖雨。"
  ],
  [
    "柳梢青",
    "王庭",
    "兰亭丝竹。\n高会群贤，其人如玉。\n曲水流觞，灯前细雨，檐花蔌蔌。\n舞雩初试春衣，听咏歌、童子五六。\n泽畔行吟，沙汀拾翠，满江新绿。"
  ],
  [
    "菩萨蛮",
    "王庭",
    "武陵西上沅陵渡。\n扁舟忘了来时路。\n花外有人烟。\n相逢疑是仙。\n清尊留夜语。\n醉倒知何处。\n归去客心惊。\n金鸡嘲哳鸣。"
  ],
  [
    "浣溪沙",
    "王庭",
    "薄薄春衫簇绮霞。\n画檐晨起见栖鸦。\n宿妆仍拾落梅花。\n回首高楼闻笑语，倚栏红袖卷轻纱。\n玉肌微减旧时些。"
  ],
  [
    "浣溪沙",
    "王庭",
    "九里香风动地来。\n寻香空绕百千回。\n错惊秋色上崔嵬。\n谁识芗林三昧手，能令花落又花开。\n返魂元学岭头梅。"
  ],
  [
    "虞美人",
    "王庭",
    "城东楼阁连云起。\n冠绝辰州市。\n莲灯初发万枝红。\n也似江南风景、半天中。\n花衢柳陌年时静。\n划地今年盛。\n棚前箫鼓闹如雷。\n添个辰溪女子、舞三台。"
  ],
  [
    "桃源忆故人",
    "王庭",
    "催花一霎清明雨。\n留得东风且住。\n两岸柳汀烟坞。\n未放行人去。\n人如双鹄云间举。\n明夜扁舟何处。\n只向武陵南渡。\n便是长安路。"
  ],
  [
    "醉花阴",
    "王庭",
    "红尘紫阳春来早。\n晚市烟光好。\n灯发万枝莲，华月光中，天净开蓬岛。\n老人旧日曾年少。\n年少还须老。\n今夕在天涯，烛影星桥，也似长安道。"
  ],
  [
    "醉花阴",
    "王庭",
    "玉妃谪堕烟村远。\n犹似瑶池见。\n缺月挂寒梢，时有幽香，飞到朱帘畔。\n春风岭上淮南岸。\n曾为谁魂断。\n依旧瘦稜稜，天若有情，天也应须管。"
  ],
  [
    "醉花阴",
    "王庭",
    "月娥昨夜江头过。\n把素衫揉破。\n冷逐晓云归，留与东风，吹作千千朵。\n云残香瘦春犹可。\n玉笛愁无那。\n倚著画楼人，且莫教他，吹动些儿个。"
  ],
  [
    "鹊桥仙",
    "王庭",
    "云静天高，山明水阔。\n一年待个中秋月。\n十分魄少一分圆，今宵已觉蟾光别。\n且尽金尊，遥瞻玉阙。\n更深江水沙如雪。\n来宵风雨不相关，重须买酒追佳节。"
  ],
  [
    "感皇恩",
    "王庭",
    "飞雪满貂裘，马蹄轻骤。\n笔下文章焕星斗。\n凌云才调，尽是夺标高手。\n况闻场屋里，知名久。\n金榜篆云，银鞍披绣。\n归去天香满衣袖。\n莫辞今夕，且尽一尊芳酒。\n为君歌一曲，为君寿。"
  ],
  [
    "感皇恩",
    "王庭",
    "羸马怯征鞍，骎骎欲骤。\n昨夜文星动南斗。\n广寒宫近，欲上烟霄携手。\n素娥不奈冷，凄凉久。\n知是谪仙，肝肠锦绣。\n天半清风动襟袖。\n而今西笑，且饮新丰美酒。\n悠然还独酌，谁为寿。"
  ],
  [
    "感皇恩",
    "王庭",
    "一叶下西风，寒生南浦。\n椎鼓鸣桡送君去。\n长亭把酒，却倩阿谁留住。\n尊前人似玉，能留否。\n醉中暂听，离歌几许。\n听不能终泪如雨。\n无情江水，断送扁舟何处。\n归时烟浪卷，朱帘暮。"
  ],
  [
    "浪淘沙",
    "王庭",
    "翠袖卷轻纱。\n玉腕慵遮。\n蕊珠宫殿倚彤霞。\n不愤江南梅信早，争下香车。\n月露洗凝华。\n艳压群葩。\n暗传春信到天涯。\n试问东风谁第一，先到人家。"
  ],
  [
    "好事近",
    "王庭",
    "宴罢莫匆匆，聊驻玉鞍金勒。\n闻道建溪新焙，尽龙蟠苍璧。\n黄金碾入碧花瓯，瓯翻素涛色。\n今夜酒醒归去，觉风生两腋。"
  ],
  [
    "解佩令",
    "王庭",
    "湘江停瑟。\n洛川回雪。\n是耶非、相逢飘瞥。\n云鬓风裳，照心事、娟娟山月。\n翦烟花、带萝同结。\n留环盟切。\n贻珠情彻。\n解携时、玉声愁绝。\n罗袜尘生，早波面、春痕欲灭。\n送人行、水声凄咽。"
  ],
  [
    "西江月",
    "薛式",
    "一是金丹总数，河图象出真机。\n谁知罔象尽玄微。\n大道从兹孕起。\n斗柄璇玑正位，阴中却抱阳辉。\n子母著绯衣。\n此是乾坤真理。"
  ],
  [
    "西江月",
    "薛式",
    "偃月炉中金鼎，三台两曜行神。\n尊卑简易汞中真。\n握固休推心肾。\n白虎长存坎户，青龙却与南邻。\n阴魂阳魄似窗尘。\n大意不离玄牝。"
  ],
  [
    "西江月",
    "薛式",
    "天上三清真境，三皇五帝规模。\n瞿昙老氏仲尼徒。\n经史深藏妙素。\n间有真人出世，来明赤子玄珠。\n蟾光终日耀昏衢。\n满目黄芽显露。"
  ],
  [
    "西江月",
    "薛式",
    "内有五行相制，包含一粒红铅。\n相生相杀自天然。\n此药殊无贵贱。\n会向我家园里，栽培一亩天田。\n中男小女共相连。\n种得黄芽满院。"
  ],
  [
    "西江月",
    "薛式",
    "凿破玄元三五，拨开造化圭璋。\n希夷妙旨在中央。\n咫尺无名罔象。\n片饷工夫便得，教君地久天长。\n蓬莱仙岛是吾乡。\n怎不留心信向。"
  ],
  [
    "西江月",
    "薛式",
    "竹破须还竹补，人衰须假铅全。\n思量只是眼睛前。\n自是时人不见。\n日月相交离坎，龙蛇产在先天。\n长生妙药在家园。\n一饷工夫便现。"
  ],
  [
    "西江月",
    "薛式",
    "此道至灵至圣，无令泄漏轻为。\n全凭德行两相宜。\n言语须防避忌。\n要籍五行生旺，须明阳盛阴衰。\n三人同志谨防危。\n进火工夫仔细。"
  ],
  [
    "西江月",
    "薛式",
    "炼就光明莹玉，回来却入黄泉。\n升腾须假至三年。\n携养殷勤眷恋。\n九九才终变化，神功岂假言宣。\n分明顷刻做神仙。\n永驾鸾车凤辇。"
  ],
  [
    "西江月",
    "薛式",
    "一气初回遇朔，鼎中神水温温。\n刚柔相会气均匀。\n妙在无过浑沌。\n八卦循回循绕，推排九窍追奔。\n东西沈静合朝昏。\n莫与常人议论。"
  ],
  [
    "临江仙",
    "陈克",
    "枕帐依依残梦，斋房忽忽馀酲。\n薄衣团扇绕阶行。\n曲阑幽树，看得绿成阴。\n檐雨为谁凝咽，林花似我飘零。\n微吟休作断肠声。\n流莺百啭，解道此时情。"
  ],
  [
    "临江仙",
    "陈克",
    "四海十年兵不解，胡尘直到江城。\n岁华销尽客心惊。\n疏髯浑似雪，衰涕欲生冰。\n送老齑盐何处是，我缘应在吴兴。\n故人相望若为情。\n别愁深夜雨，孤影小窗灯。"
  ],
  [
    "渔家傲",
    "陈克",
    "宝瑟尘生郎去後。\n绿窗闲却春风手。\n浅色宫罗新染就。\n晴时後。\n裁缝细意花枝斗。\n象尺熏炉移永昼。\n粉涩蔷薇透。\n晚景看来浑似旧。\n沈吟久。\n个侬争得知人瘦。"
  ],
  [
    "浣溪沙",
    "陈克",
    "浅画香膏拂紫绵。\n牡丹花重翠云偏。\n手挼梅子并郎肩。\n病起心情终是怯，困来模样不禁怜。\n旋移针线小窗前。"
  ],
  [
    "浣溪沙",
    "陈克",
    "香雾空蒙堕彩蟾。\n倾城催映出重帘。\n□□银烛夜厌厌。\n何物与侬供醉眼，半黄梅子带红盐。\n粉融香润玉纤纤。"
  ],
  [
    "浣溪沙",
    "陈克",
    "淡墨花枝掩薄罗。\n嫩蓝裙子窣湘波。\n水晶新样碾风荷。\n问著似羞还似恶，恼来成笑不成歌。\n芙蓉帐里奈君何。"
  ],
  [
    "浣溪沙",
    "陈克",
    "短烛荧荧照碧窗。\n重重帘幕护梨霜。\n幽欢不怕夜偏长。\n罗袜钿钗红粉醉，曲屏深幔绿橙香。\n征鸿离远断人肠。"
  ],
  [
    "浣溪沙",
    "陈克",
    "小院春来百草青。\n拂墙桃李已飘零。\n绝知春意总无凭。\n卢女嫁时终薄命，徐娘身老谩多情。\n洗香吹粉转娉婷。"
  ],
  [
    "浣溪沙",
    "陈克",
    "窗纸幽幽不肯明。\n寒更忍作断肠声。\n背人残烛却多情。\n合下心期唯有梦，如今魂梦也无凭。\n几行闲泪莫纵横。"
  ],
  [
    "摊破浣溪沙・山花子",
    "陈克",
    "慢梳头浅画眉。\n乱莺残梦起多时。\n不道小庭花露湿，翦酴。\n帘额好风低燕子，窗油晴日打蜂儿。\n翠袖粉笺闲弄笔，写新诗。"
  ],
  [
    "谒金门",
    "陈克",
    "花满院。\n飞去飞来双燕。\n红雨入帘寒不卷。\n晓屏山六扇。\n翠袖玉笙凄断。\n脉脉两娥愁浅。\n消息不知郎近远。\n一春长梦见。"
  ],
  [
    "谒金门",
    "陈克",
    "柳丝碧。\n柳下人家寒食。\n莺语匆匆花寂寂。\n玉阶春藓湿。\n闲凭薰笼无力。\n心事有谁知得。\n檀炷绕窗灯背壁。\n画檐残雨滴。"
  ],
  [
    "谒金门",
    "陈克",
    "深院静。\n尘暗曲房凄冷。\n黄叶满阶风不定。\n无端吹酒醒。\n露湿小园幽径。\n悄悄啼姑相应。\n半被馀熏残烛影。\n夜长人独冷。"
  ],
  [
    "谒金门",
    "陈克",
    "春漏促。\n谁见两人心曲。\n罨画屏风银蜡烛。\n泪珠红蔌蔌。\n懊恼欢娱不足。\n只许梦中相逐。\n今夜月明何处宿。\n画桥春水绿。"
  ],
  [
    "谒金门",
    "陈克",
    "春草碧。\n忆著去年寒食。\n白纻红裙香□□，折花闹调客。\n好在江南江北。\n燕子不传消息。\n醉眼腾腾羞面赤。\n断肠侬记得。"
  ],
  [
    "谒金门",
    "陈克",
    "罗帐薄。\n缥缈绮疏飞阁。\n红地团花金解络。\n香囊垂四角。\n尽日春风帘幕。\n谁见绿屏纤弱。\n云压枕函钗自落。\n无端春梦恶。"
  ],
  [
    "谒金门",
    "陈克",
    "愁脉脉。\n目断江南江北。\n烟树重重芳信隔。\n小楼山几尺。\n细草孤云斜日。\n一向弄晴天色。\n帘外落花飞不得。\n东风无气力。"
  ],
  [
    "谒金门",
    "陈克",
    "春寂寂。\n绿暗溪南溪北。\n溪水沈沈天一色。\n鸟飞春树黑。\n肠断小楼吹笛，醉里看朱成碧。\n愁满眼前遮不得。\n可怜双鬓白。"
  ],
  [
    "虞美人",
    "陈克",
    "踏车不用青裙女。\n日夜歌声苦。\n风流墨绶强跻攀。\n唤起潜蛟飞舞、破天悭。\n公庭休更重门掩。\n细听催诗点。\n一尊已咏北窗风。\n卧看雪儿纤手、剥莲蓬。"
  ],
  [
    "虞美人",
    "陈克",
    "小山戢戢盆池浅。\n芳树阴阴转。\n红阑干上刺蔷薇。\n蝴蝶飞来飞去、两三枝。\n绣裙斜立腰肢困。\n翠黛萦新恨。\n风流踪迹使人猜。\n过了斗鸡时节、合归来。"
  ],
  [
    "虞美人",
    "陈克",
    "绿阴满院帘垂地。\n落絮萦香砌。\n池光不定药栏低。\n闲并一双鸂鶒、没人时。\n旧欢黯黯成幽梦。\n帐卷金泥重。\n日虹斜处暗尘飞。\n脉脉小窗孤枕、镜花移。"
  ],
  [
    "菩萨蛮",
    "陈克",
    "柳条窣窣闲庭院。\n锦波绣浪春风转。\n红日上阑干。\n晚来花更寒。\n绿檀金隐起。\n翠被香烟里。\n幽恨有谁知。\n空梁落燕泥。"
  ],
  [
    "菩萨蛮",
    "陈克",
    "赤阑桥尽香街直。\n笼街细柳娇无力。\n金碧上青空。\n花晴帘影红。\n黄衫飞白马。\n日日青楼下。\n醉眼不逢人。\n午香吹暗尘。"
  ],
  [
    "菩萨蛮",
    "陈克",
    "池塘淡淡浮鸂鶒。\n杏花吹尽垂杨碧。\n天气度清明。\n小园新雨晴。\n绿窗描绣罢。\n笑语酴醾下。\n围坐赌青梅。\n困从双脸来。"
  ],
  [
    "菩萨蛮",
    "陈克",
    "绿芜墙绕青苔院。\n中庭日淡芭蕉卷。\n蝴蝶上阶飞。\n烘帘自在垂。\n玉钩双语燕。\n宝甃杨花转。\n几处簸钱声。\n绿窗春睡轻。"
  ],
  [
    "菩萨蛮",
    "陈克",
    "柳条到地莺声滑。\n鸳鸯睡稳清沟阔。\n九曲转朱阑。\n花深人对闲。\n日长刀尺罢。\n试屐樱桃下。\n髻玉钗风。\n云轻线脚红。"
  ],
  [
    "菩萨蛮",
    "陈克",
    "绿阴寂寂樱桃下。\n盆池劣照蔷薇架。\n帘影假山前。\n映阶红叶翻。\n芭蕉笼碧砌。\n子中庭睡。\n香径没人来。\n拂墙花又开。"
  ],
  [
    "点绛唇",
    "陈克",
    "曲陌春风，谁家姊妹同墙看。\n映花烘暖。\n困入茸茸眼。\n细马轻衫，倚醉偷回面。\n垂杨转。\n坠鞭挥扇。\n白地肝肠断。"
  ],
  [
    "好事近",
    "陈克",
    "寻遍石亭春，黯黯暮山明灭。\n竹外小溪深处，倚一枝寒月。\n淡云疏雨苦无情，得折便须折。\n醉帽凤鬟归去，有馀香愁绝。"
  ],
  [
    "千秋岁",
    "陈克",
    "柏舟高躅。\n晚岁宜遐福。\n门户壮，疏汤沐。\n青袍围白发。\n端锦缥犀轴。\n仙桂长，交柯却映蟠桃熟。\n缥缈长江曲。\n入破□箫逐。\n香雾满，飞华屋。\n玉钩凉月挂，冰麝芙蓉馥。\n千万寿，酒中倒卧南山绿。"
  ],
  [
    "鹧鸪天",
    "陈克",
    "禁瘆馀寒酒半醒。\n蒲萄力软被愁侵。\n鲤鱼不寄江南信，绿尽菖蒲春水深。\n疑梦断，怆离襟。\n重帘复幕静愔愔。\n赤阑干外梨花雨，还是去年寒食心。"
  ],
  [
    "鹧鸪天",
    "陈克",
    "芳树阴阴脱晚红。\n馀香不断玉钗风。\n簿情夫婿花相似，一片西飞一片东。\n金翡翠，绣芙蓉。\n从教纤媚笑床空。\n揉蓝衫子休无赖，只与离人结短封。"
  ],
  [
    "鹧鸪天",
    "陈克",
    "小市桥弯更向东。\n便门长记旧相逢。\n踏青会散秋千下，鬓影衣香怯晚风。\n悲往事，向孤鸿。\n断肠肠断旧情浓。\n梨花院落黄茅店，绣被春寒此夜同。"
  ],
  [
    "豆叶黄・忆王孙",
    "陈克",
    "粉墙丹柱柳丝中。\n帘箔轻明花影重。\n午醉醒来一面风。\n绿匆匆。\n几颗樱桃叶底红。"
  ],
  [
    "豆叶黄・忆王孙",
    "陈克",
    "树头初日鹁鸠鸣。\n野店山桥新雨晴。\n短褐无泥竹杖轻。\n水泠泠。\n梅片飞时春草青。"
  ],
  [
    "豆叶黄・忆王孙",
    "陈克",
    "秋千人散小庭空。\n麝冷灯昏愁杀侬。\n独有闲阶两袖风。\n月胧胧。\n一树梨花细雨中。"
  ],
  [
    "鹧鸪天",
    "陈克",
    "柳外东风不满旗。\n青裾白面出疏篱。\n来打鼓侬吹笛，催送儿郎踏浪飞。\n倾两耳，斗双螭。\n家家春酒泻尖泥。\n侬今已是沧浪客，莫向尊前唱教池。"
  ],
  [
    "浣溪沙",
    "陈克",
    "罨画溪头春水生。\n铜官山外夕阳明。\n暖风无力小舟横。\n万事悠悠生处熟，三杯兀兀醉时醒。\n杏花杨柳更多情。"
  ],
  [
    "浣溪沙",
    "陈克",
    "桥北桥南新雨晴。\n柳边花底暮寒轻。\n万家灯火照溪明。\n凫舄差池官事了，木山彩错市人惊。\n街头酒贱唱歌声。"
  ],
  [
    "减字木兰花",
    "陈克",
    "阆风玄圃。\n阳羡溪头山好处。\n郁郁葱葱。\n胜日尊罍笑语中。\n十分芳酒。\n鹤发初生千万寿。\n乐事年年。\n弟劝兄酬阿母前。"
  ],
  [
    "临江仙",
    "陈克",
    "老屋风悲脱叶，枯城月破浮烟。\n谁人惨惨把忧端。\n蛮歌犯星起，重觉在天边。\n秋色巧摧愁鬓，夜寒偏著诗肩。\n不知桂影为谁圆。\n何须照床里，终是一人眠。"
  ],
  [
    "清平乐",
    "陈克",
    "枕边清血。\n梦好离肠切。\n笑倚柳条同挽结。\n满眼河桥烟月。\n莺啼新晓璁珑。\n罗窗寂寞春空。\n只许梦魂相近，此生枉是相逢。"
  ],
  [
    "鹧鸪天",
    "陈克",
    "白苎吴侬红颊儿。\n行歌半是使君诗。\n山茶处处春犹浅，灯市人人夜不归。\n拚剧饮，莫相违。\n皇恩往往下丹墀。\n挥毫却对莲花炬，忆著苹洲秉烛时。"
  ],
  [
    "南歌子",
    "陈克",
    "午夜添红蜡，分曹立翠娥。\n觥筹寂寂断经过。\n谁料绮丛香里、是银河。\n老去空髯戟，愁来奈脸波。\n一杯如此断肠何。\n枉杀两人心事、只闻歌。"
  ],
  [
    "南歌子",
    "陈克",
    "献鲤荣今日，凭熊瑞此邦。\n年年寿酒乐城隍。\n共道使君椿树、似甘棠。\n歌舞重城晓，从容燕席凉。\n不须苏合与都梁。\n风外荷花无数、是炉香。"
  ],
  [
    "南歌子",
    "陈克",
    "北固烟中寺，西津雨後山。\n看公英气两眉间。\n如在林霏、江月袭人寒。\n展翼声名久，占熊福艾全。\n风流不是地行仙。\n好去鞭笞鸾凤、紫微天。"
  ],
  [
    "南歌子",
    "陈克",
    "云里千山暖，溪头八月凉。\n华簪霭霭待萱堂。\n羡子怀中双橘、半青黄。\n老去齐眉案，闲来坦腹床。\n相如何日从长杨。\n惭愧年年高会、索槟榔。"
  ],
  [
    "南歌子",
    "陈克",
    "胜日萱庭小，西风橘柚长。\n天怜扇枕彩衣郎。\n乞与淡云纤月、十分凉。\n潋滟三危雾，氤氲百濯香。\n年来椿树更苍苍。\n不用蓝桥辛苦、捣玄霜。"
  ],
  [
    "南歌子",
    "陈克",
    "画幛经梅润，罗衣尚麦寒。\n古苔苍石绿句栏。\n帘外映花新竹、两三竿。\n蠢蠢吴蚕卧，娉娉楚女闲。\n红阴角子共尝酸。\n肠断个侬憨态、小眉弯。"
  ],
  [
    "南歌子",
    "陈克",
    "看月凭肩枨，娇春枕臂眠。\n不尽花絮夜来寒。\n帐底浓香残梦、更缠绵。\n起晚笼莺怪，妆迟绣伴牵。\n声声催唤药栏边。\n整髻收裙无力、上秋千。"
  ],
  [
    "虞美人",
    "陈克",
    "越罗巧画春山叠。\n个里融香雪。\n满身空翠不胜寒。\n恰似那回偷印、小眉山。\n青骢油壁西陵下。\n仿佛当时话。\n而今眼底是高唐。\n拂拂淡云疏雨、断人肠。"
  ],
  [
    "双燕儿",
    "朱敦复",
    "尚志服事跛神仙。\n辛勤了、万千般。\n一朝身死入黄泉。\n至诚地、哭皇天。\n旁人苦苦叩玄言。\n不免得、告诸贤。\n禁法蝎儿不曾传。\n吃畜生、四十年。"
  ],
  [
    "醉春风",
    "朱敦儒",
    "夜饮西真洞。\n群仙惊戏弄。\n素娥传酒袖凌风，送送送。\n吸尽金波，醉朝天阙，斗班星拱。\n碧简承新宠。\n紫微恩露重。\n忽然推枕草堂空。\n梦梦梦。\n帐冷衾寒，月斜灯暗，画楼钟动。"
  ],
  [
    "鹊桥仙",
    "朱敦儒",
    "溪清水浅，月胧烟澹，玉破梅梢未遍。\n横枝依约影如无，但风里、空香数点。\n乘风欲去，凌波难住，谁见红愁粉怨。\n夜深青女湿微霜，暗香散、广寒宫殿。"
  ],
  [
    "鹊桥仙",
    "朱敦儒",
    "今年冬後，黄花初绽。\n莫怪时光较晚。\n晓来玉露芳丛，莹秀色、无尘到眼。\n支筇驻屐，徘徊篱畔。\n弄酌金杯自泛。\n须添罗幕护风霜，要留与、疏梅相见。"
  ],
  [
    "鹊桥仙",
    "朱敦儒",
    "娥怕闹，银蟾传令，且与遮鸾翳凤。\n直须人睡俗尘清，放云汉、冰轮徐动。\n山翁散发，披衣松下，琴奏瑶池三弄。\n曲终鹤警露华寒，笑浊世、饶伊做梦。"
  ],
  [
    "鹊桥仙",
    "朱敦儒",
    "携琴寄鹤，辞山别水，乘兴随云做客。\n囊中欲试紫金丹，待点化、鸾红凤碧。\n谁知到此，玉梯无路，天上难通消息。\n不如却趁白云归，免误使、山英扫迹。"
  ],
  [
    "鹊桥仙",
    "朱敦儒",
    "竹西散策，花阴围坐，可恨来迟几日。\n披香不觉玉壶空，破酒面、飞红半湿。\n悲歌醉舞，九人而已，总是天涯倦客。\n东风吹泪故园春，问我辈、何时去得。"
  ],
  [
    "鹊桥仙",
    "朱敦儒",
    "白鸥欲下，金鱼不去，圆叶低开蕙帐。\n轻风冷露夜深时，独自个、凌波直上。\n幽阑共晚，明珰难寄，尘世教谁将傍。\n会寻织女趁灵槎，泛旧路、银河万丈。"
  ],
  [
    "临江仙",
    "朱敦儒",
    "西子溪头春到也，大家追趁芳菲。\n盘雕翦锦换障泥。\n花添金凿落，风展玉东西。\n先探谁家梅最早，雪儿桂子同携。\n别翻舞袖按新词。\n从今排日醉，醉过牡丹时。"
  ],
  [
    "临江仙",
    "朱敦儒",
    "堪笑一场颠倒梦，元来恰似浮云。\n尘劳何事最相亲。\n今朝忙到夜，过腊又逢春。\n流水滔滔无住处，飞光忽忽西沈。\n世间谁是百年人。\n个中须著眼，认取自家身。"
  ],
  [
    "临江仙",
    "朱敦儒",
    "直自凤凰城破後，掰钗破镜分飞。\n天涯海角信音稀。\n梦回辽海北，魂断玉关西。\n月解重圆星解聚，如何不见人归。\n今春还听杜鹃蹄。\n年年看塞雁，一十四番回。"
  ],
  [
    "临江仙",
    "朱敦儒",
    "最好中秋秋夜月，常时易雨多阴。\n难逢此夜更无云。\n玉轮飞碧落，银幕换层城。\n桂子香浓凝瑞露，中兴气象分明。\n酒楼灯市管弦声。\n今宵谁肯睡，醉看晓参横。"
  ],
  [
    "临江仙",
    "朱敦儒",
    "生长西都逢化日，行歌不记流年。\n花间相过酒家眠。\n乘风游二室，弄雪过三川。\n莫笑衰容双鬓改，自家风味依然。\n碧潭明月水中天。\n谁闲如老子，不肯作神仙。"
  ],
  [
    "临江仙",
    "朱敦儒",
    "纱帽篮舆青织盖，儿孙从我嬉游。\n绿池红径雨初收。\n桃偏会笑，细柳几曾愁。\n随分盘筵供笑语，花间社酒新。\n踏歌起舞醉方休。\n陶潜能啸傲，贺老最风流。"
  ],
  [
    "临江仙",
    "朱敦儒",
    "几日春愁无意绪，拈金翦彩慵拈。\n小楼终日怕凭阑。\n一双新泪眼，千里旧关山。\n苦恨碧云音信断，只教征雁空还。\n早知盟约是虚言。\n枉裁诗字锦，悔寄泪痕笺。"
  ],
  [
    "临江仙",
    "朱敦儒",
    "信取虚空无一物，个中著甚商量。\n风头紧後白云忙。\n风元无去住，云自没行藏。\n莫听古人闲语话，终归失马亡羊。\n自家肠肚自端详。\n一齐都打碎，放出大圆光。"
  ],
  [
    "鹧鸪天",
    "朱敦儒",
    "草草园林作洛川。\n碧宫红塔借风烟。\n虽无金谷花能笑，也有铜驼柳解眠。\n春似旧，酒依前。\n何妨倚杖雪垂肩。\n五陵侠少今谁健，似我亲逢建武年。"
  ],
  [
    "鹧鸪天",
    "朱敦儒",
    "检尽历头冬又残。\n爱他风雪忍他寒。\n拖条竹杖家家酒，上个篮舆处处山。\n添老大，转痴顽。\n谢天教我老来闲。\n道人还了鸳鸯债，纸帐梅花醉梦间。"
  ],
  [
    "鹧鸪天",
    "朱敦儒",
    "我是清都山水郎，天教懒慢带疏狂。\n曾批给露支风敕，累奏留云借月章。\n诗万首，酒千觞，几曾着眼看侯王？玉楼金阙慵归去，且插梅花醉洛阳。"
  ],
  [
    "鹧鸪天",
    "朱敦儒",
    "唱得梨园绝代声。\n前朝惟数李夫人。\n自从惊破霓裳後，楚奏吴歌扇里新。\n秦嶂雁，越溪砧。\n西风北客两飘零。\n尊前忽听当时曲，侧帽停杯泪满巾。"
  ],
  [
    "鹧鸪天",
    "朱敦儒",
    "曾为梅花醉不归。\n佳人挽袖乞新词。\n轻红遍写鸳鸯带，浓碧争斟翡翠卮。\n人已老，事皆非。\n花前不饮泪沾衣。\n如今但欲关门睡，一任梅花作雪飞。"
  ],
  [
    "鹧鸪天",
    "朱敦儒",
    "画舫东时洛水清。\n别离心绪若为情。\n西风挹泪分携後，十年长亭九梦君。\n云背水，雁回汀。\n只应芳草见离魂。\n前回共采芙蓉处，风自凄凄月自明。"
  ],
  [
    "鹧鸪天",
    "朱敦儒",
    "竹粉吹香杏子丹。\n试新纱帽纻衣宽。\n日长几案琴书静，地僻池塘鸥鹭闲。\n寻汗漫，听潺湲。\n澹然心寄水云间。\n无人共酌松黄酒，时有飞仙暗往还。"
  ],
  [
    "鹧鸪天",
    "朱敦儒",
    "至节先庚欲雪天。\n玳筵围锦帐青毡。\n嫖姚副帅招佳客，太守高明别乘贤。\n歌宛转，舞蹁迁。\n金钗十二拥婵娟。\n老人南极星边住，也趁梅花听管弦。"
  ],
  [
    "鹧鸪天",
    "朱敦儒",
    "凤烛星球初试灯。\n冰轮辗破碧棱层。\n来宵虽道十分满，未必胜如此夜明。\n留上客，换瑶觥。\n任教楼外晓参横。\n春风从旧偏怜我，那更姮娥是故人。"
  ],
  [
    "鹧鸪天",
    "朱敦儒",
    "通处灵犀一点真。\n随紫橐步红茵，个中自是神仙住，花作帘栊玉作人。\n偏澹静，最尖新。\n等闲舞雪振歌尘。\n若教宋玉尊前见，应笑襄王梦里寻。"
  ],
  [
    "鹧鸪天",
    "朱敦儒",
    "天上人间酒最尊。\n非甘非苦味通神。\n一杯能变愁山色，三盏全迥冷谷春。\n欢後笑，怒时瞋。\n醒来不记有何因。\n古时有个陶元亮，解道君当恕醉人。"
  ],
  [
    "鹧鸪天",
    "朱敦儒",
    "有个仙人捧玉卮。\n满斟坚劝不须辞。\n瑞龙透顶香难比，甘露浇心味更奇。\n开道域，洗尘机。\n融融天乐醉瑶池。\n霓裳拽住君休去，待我醒时更一瓻。"
  ],
  [
    "鹧鸪天",
    "朱敦儒",
    "不系虚舟取性颠。\n浮河泛海不知年。\n乘风安用青帆引，逆浪何须锦缆牵。\n云荐枕，月铺毡。\n无朝无夜任横眠。\n太虚空里知谁管，有个明官唤做天。"
  ],
  [
    "鹧鸪天",
    "朱敦儒",
    "极目江湖水浸云。\n不堪回首洛阳春。\n天津帐饮凌云客，花市行歌绝代人。\n穿绣陌，踏香尘。\n满城沈醉管弦声。\n如今远客休惆怅，饱向皇都见太平。"
  ],
  [
    "木兰花・玉楼春",
    "朱敦儒",
    "老後人间无去处。\n多谢碧桃留我住。\n红尘回步旧烟霞，清境开扉新院宇。\n隐几日长香一缕。\n风散飞花红不聚。\n眼前寻见自家春，罢问玉霄云海路。"
  ],
  [
    "木兰花・玉楼春",
    "朱敦儒",
    "前日寻梅椒样缀。\n今日寻梅蜂已至。\n乍开绛萼欲生香，略绽粉苞先有意。\n古人今日升沈异。\n定是江南无驿使。\n自调弦管自开尊，笑把花枝花下醉。"
  ],
  [
    "朝中措",
    "朱敦儒",
    "先生馋病老难医。\n赤米厌晨炊。\n自种畦中白菜，腌成瓮里黄齑。\n肥葱细点，香油慢，汤饼如丝。\n早晚一杯无害，神仙九转休痴。"
  ],
  [
    "朝中措",
    "朱敦儒",
    "先生筇杖是生涯。\n挑月更担花。\n把住都无憎爱，放行总是烟霞。\n飘然携去，旗亭问酒，萧寺寻茶。\n恰似黄鹂无定，不知飞到谁家。"
  ],
  [
    "朝中措",
    "朱敦儒",
    "当年弹铗五陵间。\n行处万人看。\n雪猎星飞羽箭，春游花簇雕鞍。\n飘零到此，天涯倦客，海上苍颜。\n多谢江南苏小，尊前怪我青衫。"
  ],
  [
    "朝中措",
    "朱敦儒",
    "东方千骑拟三河。\n灯夕试春罗。\n想是蟾宫高会，暂留暮雨娥。\n使君燕喜，王孙赋就，桃叶秋波。\n弱柳移来娇舞，落梅换了行歌。"
  ],
  [
    "朝中措",
    "朱敦儒",
    "闲愁无奈指频弹。\n芳景为谁残。\n可惜良宵虚过，且容草草谋欢。\n招要楚雨，留连汉佩，多谢青鸾。\n浓艳暗香争暖，罗帷不用遮寒。"
  ],
  [
    "朝中措",
    "朱敦儒",
    "元宵初过少吹弹。\n楼角彩灯残。\n踏雪闲寻深院，携壶试觅幽欢。\n麻姑暂语，文君未寝，五老双鸾。\n要共梅花同晓，薄罗不奈春寒。"
  ],
  [
    "朝中措",
    "朱敦儒",
    "夜来听雪晓来看。\n惊失却尘寰。\n摇撼琼林玉树，心疑身是仙官。\n乘风缥缈，凌空径去，不怕高寒。\n却被孤鸿相劝，何如且在人间。"
  ],
  [
    "朝中措",
    "朱敦儒",
    "新来省悟一生痴。\n寻觅上天梯。\n抛失眼前活计，踏翻暗里危机。\n莫言就错，真须悔过，休更迟疑。\n要识天苏味，元来只是黄齑。"
  ],
  [
    "朝中措",
    "朱敦儒",
    "登临何处自销忧。\n直北看扬州。\n朱雀桥边晚市，石头城下新秋。\n昔人何在，悲凉故国，寂寞潮头。\n个是一场春梦，长江不住东流。"
  ],
  [
    "朝中措",
    "朱敦儒",
    "胸中尘土久无奇。\n今夕借清辉。\n歌纵群英诸彦，舞狂蕙带荷衣。\n鸳鸯湖上，波平岸远，酒酽鱼肥。\n好是中秋圆月，分明天下人知。"
  ],
  [
    "朝中措",
    "朱敦儒",
    "红稀绿暗掩重门。\n芳径罢追寻。\n已是老於前岁，那堪穷似他人。\n一杯自劝，江湖倦客，风雨残春。\n不是酴相伴，如何过得黄昏。"
  ],
  [
    "促拍丑奴儿",
    "朱敦儒",
    "清露湿幽香。\n想瑶台、无语凄凉。\n飘然欲去，依然如梦，云度银潢。\n又是天风吹澹月，佩丁东、携手西厢。\n泠泠玉磬，沈沈素瑟，舞遍霓裳。"
  ],
  [
    "醉落魄・一斛珠",
    "朱敦儒",
    "海山叠翠。\n夕阳殷雨云堆雪。\n鹧鸪声里蛮花发。\n我共扁舟，江上两萍叶。\n东风落酒愁难说。\n谁教春梦分胡越。\n碧城芳草应销歇。\n曾识刘郎，惟有半弯月。"
  ],
  [
    "感皇恩",
    "朱敦儒",
    "曾醉武陵溪，竹深花好。\n玉佩云鬟共春笑。\n主人好事，坐客雨巾风帽。\n日斜青凤舞，金尊倒。\n歌断渭城，月沈星晓。\n海上归来故人少。\n旧游重到。\n但有夕阳衰草。\n恍然真一梦，人空老。"
  ],
  [
    "感皇恩",
    "朱敦儒",
    "早起未梳头，小园行遍。\n拄杖穿花露犹泫。\n菊篱瓜畹。\n最喜引枝添蔓。\n先生独自笑，流莺见。\n著意访寻，幽香国艳。\n千里移根未为远。\n浅深相间。\n最要四时长看。\n群芳休怪我，归来晚。"
  ],
  [
    "感皇恩",
    "朱敦儒",
    "一个小园儿，两三亩地。\n花竹随宜旋装缀。\n槿篱茅舍，便有山家风味。\n等闲池上饮，林间醉。\n都为自家，胸中无事。\n风景争来趁游戏。\n称心如意。\n剩活人间几岁。\n洞天谁道在，尘寰外。"
  ],
  [
    "杏花天",
    "朱敦儒",
    "挂帘等月阑干曲。\n厌永昼、劳烟倦局。\n单衣汗透鲛绡缩。\n脱帽梳犀枕玉。\n移床就、碧梧翠竹。\n寄语倩、娥伴宿。\n轻风澹露清凉足。\n云缀银河断续。"
  ],
  [
    "杏花天",
    "朱敦儒",
    "听蝉翦叶迎秋燕。\n画戟散、金铺开遍。\n清风占住秦筝怨。\n楼上衙牌易晚。\n飞雨过、绣幕尽卷。\n借水沈、龙涎旋碾。\n金盆弄水停歌扇。\n凉在冰肌粉面。"
  ],
  [
    "杏花天",
    "朱敦儒",
    "残春庭院东风晓。\n细雨打、鸳鸯寒峭。\n花尖望见秋千了。\n无路踏青斗草。\n人别後、碧云信杳。\n对好景、愁多欢少。\n等他燕子传音耗。\n红杏开也未到。"
  ],
  [
    "恋绣衾",
    "朱敦儒",
    "木落江南感未平。\n雨萧萧、衰鬓到今。\n甚处是长安路，水连空、山锁暮云。\n老人对酒今如此，一番新、残梦暗惊。\n又是洒黄花泪，问明年、此会怎生。"
  ],
  [
    "青玉案",
    "朱敦儒",
    "芝房并蒂空称瑞。\n几曾见、香旎旎。\n也不论兰休比蕙。\n王孙高韵，说得的当，不减唐诸李。\n今朝影落琼杯里。\n共才子佳人斗高致。\n莫道衰翁都无意。\n为他丰韵，为他情味，销得真个醉。"
  ],
  [
    "南歌子",
    "朱敦儒",
    "住近沈香浦，门前蕙草春。\n鸳鸯飞下柘枝新。\n见弄青梅初著、翠罗裙。\n怕唤拈歌扇，嫌催上舞茵。\n几时微步不生尘。\n来作维摩方丈、散花人。"
  ],
  [
    "苏幕遮",
    "朱敦儒",
    "瘦仙人，穷活计。\n不养丹砂，不肯参同契。\n两顿家餐三觉睡。\n闭著门儿，不管人闲事。\n又经年，知几岁。\n老屋穿空，幸有天遮蔽。\n不饮香醪常似醉。\n白鹤飞来，笑我颠颠地。"
  ],
  [
    "苏幕遮",
    "朱敦儒",
    "酒壶空，歌扇去。\n独倚危楼，无限伤心处。\n芳草连天云薄暮。\n故国山河，一阵黄梅雨。\n有奇才，无用处。\n壮节飘零，受尽人间苦。\n欲指虚无问征路。\n回首风云，未忍辞明主。"
  ],
  [
    "浪淘沙",
    "朱敦儒",
    "圆月又中秋。\n南海西头。\n蛮云瘴雨晚难收。\n北客相逢弹泪坐，合恨分愁。\n无酒可销忧。\n但说皇州。\n天家宫阙酒家楼。\n今夜只应清汴水，呜咽东流。"
  ],
  [
    "浪淘沙",
    "朱敦儒",
    "风约雨横江。\n秋满篷窗。\n个中物色尽凄凉。\n更是行人行未得，独系归艎。\n拥被换残香。\n黄卷堆床。\n开愁展恨翦思量。\n伊是浮云侬是梦，休问家乡。"
  ],
  [
    "浪淘沙",
    "朱敦儒",
    "白菊好开迟。\n冷蝶空迷。\n沾风惹露也随时。\n何事深藏偏在後，天性难移。\n陶令最怜伊。\n同病相医。\n寒枝瘦叶更栽培。\n直待群芳零落後，独殿东篱。"
  ],
  [
    "千秋岁",
    "朱敦儒",
    "占秋呈瑞。\n四海杨公子。\n蹋拖尚带蓬壶体。\n清新春草句，潇洒兰亭字。\n宦情少，眠云弄月知心事。\n此去应无滞。\n稳步烟宵地。\n鹏万里，鹤千岁。\n他年黄阁老，访我清溪醉。\n青凤舞，贻君万斛瑶花蕊。"
  ],
  [
    "定风波",
    "朱敦儒",
    "红药花前欲送春。\n金鞭柘弹趁芳尘。\n故傍绣帘柳线。\n恰见。\n澹梳妆映瘦腰身。\n闲倚金铺书闷字。\n尤。\n为谁憔悴减心情。\n放下彩毫匀粉泪。\n弹指。\n你不知人是不知人。"
  ],
  [
    "踏莎行",
    "朱敦儒",
    "梅倚江娥，日舒宫线。\n老人星唤群仙宴。\n泛杯玉友暖飞浮，堆盘金橘光零乱。\n听命宽心，随缘适愿。\n痴狂赢取身长健。\n醉中等看碧桃春，尊前莫问蓬莱浅。"
  ],
  [
    "踏莎行",
    "朱敦儒",
    "花涨藤江，草熏鸭步。\n锦帆兰棹分春去。\n二翁元是一溪云，暂为山北山南雨。\n绿酒多斟，白须休觑。\n飞丹约定烟霞侣。\n与君先占赤城春，回桡早趁桃源路。"
  ],
  [
    "一落索",
    "朱敦儒",
    "一夜雨声连晓。\n青灯相照。\n旧时情绪此时心，花不见、人空老。\n可惜春光闲了。\n阴多晴少。\n江南江北水连云，问何处、寻芳草。"
  ],
  [
    "一落索",
    "朱敦儒",
    "惯被好花留住。\n蝶飞莺语。\n少年场上醉乡中，容易放、春归去。\n今日江南春暮。\n朱颜何处。\n莫将愁绪比飞花，花有数、愁无数。"
  ],
  [
    "渔家傲",
    "朱敦儒",
    "谁转琵琶弹侧调。\n征尘万里伤怀抱。\n客散黄昏庭院悄。\n灯相照。\n春寒燕子归来早。\n可惜韶光虚过了。\n多情人已非年少。\n只恐莺啼春又老。\n知音少。\n人间何处寻芳草。"
  ],
  [
    "渔家傲",
    "朱敦儒",
    "鉴水稽山尘不染。\n归来贺老身强健。\n有客跨鲸游汗漫。\n留羽扇。\n玉船取酒青鸾劝。\n莫恨飞花容易散。\n仙家风味何曾减。\n春色一壶丹九转。\n堪为伴。\n雕粱幸有轻盈燕。"
  ],
  [
    "渔家傲",
    "朱敦儒",
    "畏暑闲寻湖上径。\n雨丝断送凉成阵。\n风里芙蓉斜不整。\n沈红影。\n约回萍叶波心静。\n催唤吴姬迎小艇。\n妆花烛焰明相映。\n饮到夜阑人却醒。\n风雨定。\n欲归更把阑干凭。"
  ],
  [
    "望江南・忆江南",
    "朱敦儒",
    "炎昼永，初夜月侵床。\n露卧一丛莲叶畔，芙蓉香细水风凉。\n枕上是仙乡。\n浮世事，能有几多长。\n白日明朝依旧在，黄花非晚是重阳。\n不用苦思量。"
  ],
  [
    "十二时・忆少年",
    "朱敦儒",
    "连云衰草，连天晚照，连山红叶。\n西风正摇落，更前溪呜咽。\n燕去鸿归音信绝。\n问黄花、又共谁折。\n征人最愁处，送寒衣时节。"
  ],
  [
    "南乡子",
    "朱敦儒",
    "宫样细腰身。\n玉带罗衫稳试新。\n小底走来宣对御，催频。\n曲殿西厢小苑门。\n歌舞斗轻盈。\n不许杨花上锦茵。\n劝得君王真个醉，承恩。\n金凤红袍印粉痕。"
  ],
  [
    "南乡子",
    "朱敦儒",
    "风雪打黄昏。\n别殿无人早闭门。\n拜了天香罗袖冷，低颦。\n催灭银灯解绣裙。\n金鸭卧残薰。\n看破屏风数泪痕。\n回首昭阳天样远，销魂。\n又过梅花一番春。"
  ],
  [
    "行香子",
    "朱敦儒",
    "宝篆香沈。\n锦瑟尘侵。\n日长时、懒把金针。\n裙腰暗减，眉黛长颦。\n看梅花过，梨花谢，柳花新。\n春寒院落，灯火黄昏。\n悄无言、独自销魂。\n空弹粉泪，难托清尘。\n但楼前望，心中想，梦中寻。"
  ],
  [
    "忆帝京",
    "朱敦儒",
    "元来老子曾垂教。\n挫锐和光为妙。\n因甚不听他，强要争工巧。\n只为忒惺惺，惹尽闲烦恼。\n你但莫、多愁早老。\n你但且、不分不晓。\n第一随风便倒拖，第二君言亦大好。\n管取没人嫌，便总道、先生俏。"
  ],
  [
    "桃源忆故人",
    "朱敦儒",
    "飘萧我是孤飞雁。\n不共红尘结怨。\n几度蓬莱清浅。\n侧翅曾傍看。\n有时飞入西真院。\n许趁风光流转。\n玉芯绿花开遍。\n可惜无人见。"
  ],
  [
    "桃源忆故人",
    "朱敦儒",
    "小园雨霁秋光转。\n天气微寒犹暖。\n黄菊红蕉庭院。\n翠径苔痕软。\n眼前明快眉间展。\n细酌霞觞不浅。\n一曲广陵弹遍。\n目送飞鸿远。"
  ],
  [
    "桃源忆故人",
    "朱敦儒",
    "雨斜风横香成阵。\n春去空留春恨。\n欢少愁多因甚。\n燕子浑难问。\n碧尖蹙损眉慵晕。\n泪湿燕支红沁。\n可惜海棠吹尽。\n又是黄昏近。"
  ],
  [
    "桃源忆故人",
    "朱敦儒",
    "西楼几日无人到。\n依旧红围绿绕。\n楼下落花谁扫。\n不见长安道。\n碧云望断无音耗。\n倚遍阑干残照。\n试问泪弹多少。\n湿遍楼前草。"
  ],
  [
    "桃源忆故人",
    "朱敦儒",
    "谁能留得朱颜住。\n枉了百般辛苦。\n争似萧然无虑。\n任运随缘去。\n人人放著逍遥路。\n只怕君心不悟。\n弹指百年今古。\n有甚成亏处。"
  ],
  [
    "桃源忆故人",
    "朱敦儒",
    "玉笙吹彻清商後。\n寂寞弓弯舞袖。\n巧画远山不就。\n只为眉长皱。\n灵犀望断星难透。\n立到凄凉时候。\n今夜月明如昼。\n人共梅花瘦。"
  ],
  [
    "好事近",
    "朱敦儒",
    "春雨细如尘，楼外柳丝黄湿。\n风约绣帘斜去，透窗纱寒碧。\n美人慵翦上元灯，弹泪倚瑶瑟。\n却上紫姑香火，问辽东消息。"
  ],
  [
    "好事近",
    "朱敦儒",
    "春雨挠元宵，花绽柳眠无力。\n风峭画堂帘幕，卷金泥红湿。\n王孙开宴聚娇饶，越山洗愁碧。\n休说凤凰城里，少年时踪迹。"
  ],
  [
    "好事近",
    "朱敦儒",
    "惊见老仙来，触目琳琅奇绝。\n打酒道人林下，奏醉翁三叠。\n接䍦倾倒海云飞，物色又催别。\n回棹晚江春雨，胜剡溪风雪。"
  ],
  [
    "好事近",
    "朱敦儒",
    "春去尚堪寻，莫恨老来难却。\n且趁禁烟百七，醉残英馀萼。\n坐间玉润赋妍辞，情语见真乐。\n引满瘿杯竹盏，胜黄金凿落。"
  ],
  [
    "好事近",
    "朱敦儒",
    "摇首出红尘，醒醉更无时节。\n活计绿蓑青笠，惯披霜冲雪。\n晚来风定钓丝闲，上下是新月。\n千里水天一色，看孤鸿明灭。"
  ],
  [
    "好事近",
    "朱敦儒",
    "眼里数闲人，只有钓翁潇洒。\n已佩水仙宫印，恶风波不怕。\n此心那许世人知，名姓是虚假。\n一棹五湖三岛，任船儿尖耍。"
  ],
  [
    "好事近",
    "朱敦儒",
    "渔父长身来，只共钓竿相识。\n随意转船回棹，似飞空无迹。\n芦花开落任浮生，长醉是良策。\n昨夜一江风雨，都不曾听得。"
  ],
  [
    "好事近",
    "朱敦儒",
    "拨转钓鱼船，江海尽为吾宅。\n恰向洞庭沽酒，却钱塘横笛。\n醉颜禁冷更添红，潮落下前碛。\n经过子陵滩畔，得梅花消息。"
  ],
  [
    "好事近",
    "朱敦儒",
    "短棹钓船轻，江上晚烟笼碧。\n塞雁海鸥分路，占江天秋色。\n锦鳞拨刺满蓝鱼，取酒价相敌。\n风顺片帆归去，有何人留得。"
  ],
  [
    "好事近",
    "朱敦儒",
    "猛向这边来，得个信音端的。\n天与一轮钓线，领烟波千亿。\n红尘今古转船头，鸥鹭已陈迹。\n不受世间拘束，任东西南北。"
  ],
  [
    "好事近",
    "朱敦儒",
    "绿泛一瓯云，留住欲飞胡蝶。\n相对夜深花下，洗萧萧风月。\n从容言笑醉还醒，争忍便轻别。\n只愿主人留客，更重斟金叶。"
  ],
  [
    "好事近",
    "朱敦儒",
    "失却故山云，索手指空为客。\n莼菜鲈鱼留我，住鸳鸯湖侧。\n偶然添酒旧壶卢，小醉度朝夕。\n吹笛月波楼下，有何人相识。"
  ],
  [
    "好事近",
    "朱敦儒",
    "深住小溪春，好在柳枝桃叶。\n风澹水轩人静，数双飞胡蝶。\n日长时有一莺啼，兰佩为谁结。\n销散旧愁新恨，泛琴心三叠。"
  ],
  [
    "好事近",
    "朱敦儒",
    "我不是神仙，不会炼丹烧药。\n只是爱闲耽酒，畏浮名拘缚。\n种成桃李一园花，真处怕人觉。\n受用现前活计，且行歌行乐。"
  ],
  [
    "长相思",
    "朱敦儒",
    "昨日晴。\n今日阴。\n楼下飞花楼上云。\n阑干双泪痕。\n江南人。\n江北人。\n一样春风两样情。\n晚寒潮未平。"
  ],
  [
    "长相思",
    "朱敦儒",
    "海云黄。\n橘洲霜。\n如箭滩流石似羊。\n溪船十丈长。\n人难量。\n水难量。\n过险方知著甚忙。\n归休老醉乡。"
  ],
  [
    "乌夜啼",
    "朱敦儒",
    "翦胜迎春後，和风入律频催。\n前回下叶飞霜处，红绽一枝梅。\n正遇时调玉烛，须添酒满金杯。\n寻芳伴侣休闲过，排日有花开。"
  ],
  [
    "沙塞子",
    "朱敦儒",
    "万里飘零南越，山引泪、酒添愁。\n不见凤楼龙阙、又惊秋。\n九日江亭闲望，蛮树绕，瘴云浮。\n肠断红蕉花晚、水西流。"
  ],
  [
    "沙塞子",
    "朱敦儒",
    "蛮径寻春春早，千点雪，已飞梅。\n席地插花传酒、日西催。\n莫作楚囚相泣，倾银汉，洗瑶池。\n看尽人间桃李、拂衣归。"
  ],
  [
    "西江月",
    "朱敦儒",
    "澹澹薰风庭院，青青过雨园林。\n铜驼陌上旧莺声。\n今日江边重听。\n落帽酒中有趣，题桥琴里无心。\n香残沈水缕烟轻。\n花影阑干人静。"
  ],
  [
    "西江月",
    "朱敦儒",
    "琴上金星正照，砚中鸲眼相青。\n闲来自觉有精神。\n心海风恬浪静。\n且喜面前花好，更听林外莺新。\n瓮头清辣洞庭春。\n醉里徐行路稳。"
  ],
  [
    "西江月",
    "朱敦儒",
    "元是西都散汉，江南今日衰翁。\n从来颠怪更心风。\n做尽百般无用。\n屈指八旬将到，回头万事皆空。\n云间鸿雁草间虫。\n共我一般做梦。"
  ],
  [
    "西江月",
    "朱敦儒",
    "穷後常如囚系，老来半似心风。\n饥蚊饿蚤不相容。\n一夜何曾做梦。\n被我不扇不捉，廓然总是虚空。\n寺钟官角任西东。\n别弄些儿骨董。"
  ],
  [
    "西江月",
    "朱敦儒",
    "世事短如春梦，人情薄似秋云。\n不须计较苦劳心。\n万事原来有命。\n幸遇三杯酒好，况逢一朵花新。\n片时欢笑且相亲。\n明日阴晴未定。"
  ],
  [
    "西江月",
    "朱敦儒",
    "日日深杯酒满，朝朝小圃花开。\n自歌自舞自开怀。\n且喜无拘无碍。\n青史几番春梦，黄泉多少奇才。\n不须计较与安排。\n领取而今现在。"
  ],
  [
    "西江月",
    "朱敦儒",
    "正月天饶阴雨，江南寒在晨朝。\n娇莺声袅杏花梢。\n暗澹绿窗春晓。\n好梦空留被在，新愁不共香销。\n小楼帘卷路迢迢。\n望断天涯芳草。"
  ],
  [
    "西江月",
    "朱敦儒",
    "织素休寻往恨，攀条幸有前缘。\n隔河彼此事经年。\n且说蓬莱清浅。\n障面重新团扇，倾鬟再整花钿。\n歌云舞雪画堂前。\n长共阿郎相见。"
  ],
  [
    "减字木兰花",
    "朱敦儒",
    "花弄扇。\n碧斗遥山眉黛晚。\n白玉阑干。\n倚遍春风翠袖寒。\n难寻可见。\n何似一双青翅燕。\n人瘦春残。\n芳草连云日下山。"
  ],
  [
    "减字木兰花",
    "朱敦儒",
    "寻花携李。\n红漾轻舟汀柳外。\n小簇春山。\n溪雨岩云不饱帆。\n相逢心醉。\n容易堆盘银烛泪。\n痛饮何言。\n犀箸敲残玉酒船。"
  ],
  [
    "减字木兰花",
    "朱敦儒",
    "东风桃李。\n春水绿波花影外。\n载酒胥山。\n祓禊相期落锦帆。\n吾曹一醉。\n却笑新亭人有泪。\n相对清言。\n不觉黄昏雨打船。"
  ],
  [
    "减字木兰花",
    "朱敦儒",
    "闲人行李。\n羽扇芒鞋尘世外。\n一叠溪山。\n也解分风送客帆。\n时平易醉。\n无复惊心并溅泪。\n长揖忘言。\n回棹桃花插满船。"
  ],
  [
    "减字木兰花",
    "朱敦儒",
    "刘郎已老。\n不管桃花依旧笑。\n要听琵琶。\n重院莺啼觅谢家。\n曲终人醉。\n多似浔阳江上泪。\n万里东风。\n国破山河落照红。"
  ],
  [
    "减字木兰花",
    "朱敦儒",
    "慵歌怕酒。\n今日春衫惊著瘦。\n双燕帘栊。\n金鸭香沈客泪中。\n琵琶重听。\n谁信人间多少恨。\n落日东风。\n吹得桃花满院红。"
  ],
  [
    "减字木兰花",
    "朱敦儒",
    "古人误我。\n独舞西风双泪堕。\n鹤去无踪。\n木落西陵返照红。\n人间难住。\n掷下酒杯何处去。\n楼锁钟残。\n山北山南两点烟。"
  ],
  [
    "减字木兰花",
    "朱敦儒",
    "无知老子。\n元住渔舟樵舍里。\n暂借权监。\n持节纡朱我甚惭。\n不能者止。\n免苦龟肠忧虎尾。\n身退心闲。\n剩向人间活几年。"
  ],
  [
    "减字木兰花",
    "朱敦儒",
    "斫鱼作鲊。\n酒面打开香可榨。\n相唤同来。\n草草杯盘饮几杯。\n人生虚假。\n昨日梅花今日谢。\n不醉何为。\n从古英雄总是痴。"
  ],
  [
    "减字木兰花",
    "朱敦儒",
    "今年梅晚。\n懒趁寿阳钗上燕。\n月唤霜催。\n不肯人间取次开。\n低鬟掩袂。\n愁寄玉阑金井外。\n粉瘦香寒。\n独抱深心一点酸。"
  ],
  [
    "减字木兰花",
    "朱敦儒",
    "无人惜我。\n我自殷勤怜这个。\n恧峭惺惺。\n不肯随人独自行。\n乾坤许大。\n只在棘针尖上坐。\n依旧多情。\n搂著虚空睡到明。"
  ],
  [
    "减字木兰花",
    "朱敦儒",
    "年衰人老。\n矍铄支离君莫笑。\n白日青天。\n我自心情胜少年。\n超凡入妙。\n游戏神通随意到。\n酒圣诗仙。\n舞棹虚空驾铁船。"
  ],
  [
    "减字木兰花",
    "朱敦儒",
    "虚空无碍。\n你自痴迷不自在。\n撒手游行。\n到处笙歌拥路迎。\n天然美满。\n不用些儿心计算。\n莫听先生。\n引入深山百丈坑。"
  ],
  [
    "减字木兰花",
    "朱敦儒",
    "无人请我。\n我自铺毡松下坐。\n酌酒栽诗。\n调弄梅花作侍儿。\n心欢易醉。\n明月飞来花下睡。\n醉舞谁知。\n花满纱巾月满怀。"
  ],
  [
    "减字木兰花",
    "朱敦儒",
    "花随人去。\n今夜钱塘江上雨。\n宿酒残更。\n潮过西窗不肯明。\n小罗金缕。\n结尽同心留不住。\n何处长亭。\n绣被春寒掩翠屏。"
  ],
  [
    "减字木兰花",
    "朱敦儒",
    "有何不可。\n依旧一枚闲底我。\n饭饱茶香。\n瞌睡之时便上床。\n百般经过。\n且喜青鞋踏不破。\n小院低窗。\n桃李花开春昼长。"
  ],
  [
    "减字木兰花",
    "朱敦儒",
    "江南春水。\n罗幕黄昏寒未退。\n好个相知。\n唱到姮娥敛黛眉。\n夜阑人醉。\n风露无情花有泪。\n画角残时。\n一片参旗红杏西。"
  ],
  [
    "点绛唇",
    "朱敦儒",
    "淮海秋风，冶城飞下扬州叶。\n画船催发。\n倾酒留君别。\n卧倒金壶，相对天涯客。\n阳关彻。\n大江横绝。\n泪湿杯中月。"
  ],
  [
    "点绛唇",
    "朱敦儒",
    "客梦初回，卧听吴语开帆索。\n护霜云薄。\n澹澹芙蓉落。\n画舫无情，人去天涯角。\n思量著。\n翠蝉金雀。\n别後新梳掠。"
  ],
  [
    "点绛唇",
    "朱敦儒",
    "至日春云，万般祥瑞朝来奏。\n太平时候。\n乐事家家有。\n玉指呵寒，酥点梅花瘦。\n金杯酒。\n与君为寿。\n只愿人长久。"
  ],
  [
    "点绛唇",
    "朱敦儒",
    "春雨春风，问谁染就江南草。\n燕娇莺巧。\n只是参军老。\n今古红尘，愁了人多少。\n尊前好。\n缓歌低笑。\n醉向花间倒。"
  ],
  [
    "点绛唇",
    "朱敦儒",
    "缘径朱阑，暖烟晴日春来早。\n自家亭沼。\n不问人寻讨。\n携酒提篮，儿女相随到。\n风光好。\n醉纱帽。\n索共梅花笑。"
  ],
  [
    "柳梢青",
    "朱敦儒",
    "狂踪怪迹。\n谁料年老，天涯为客。\n帆展霜风，船随江月，山寒波碧。\n如今著处添愁，怎忍看、参西雁北。\n洛浦莺花，伊川云水，何时归得。"
  ],
  [
    "柳梢青",
    "朱敦儒",
    "松江胜集。\n中秋载酒，幽人闲客。\n云将迟疑，桂娥羞涩，一欢难得。\n天怜我辈凄凉，借万里、晴空湛碧。\n浩浩烟波，堂堂风月，今夕何夕。"
  ],
  [
    "柳梢青",
    "朱敦儒",
    "红分翠别。\n宿酒半醒，征鞍将发。\n楼外残钟，帐前残烛，窗边残月。\n想伊绣枕无眠，记行客、如今去也。\n心下难拚，眼前难觅，口头难说。"
  ],
  [
    "柳梢青",
    "朱敦儒",
    "梅蒸乍热。\n无处散策，芳菲初歇。\n席展凉莞，帐垂黄草，天然奇绝。\n披襟永昼清风，更荐枕、良宵皓月。\n一梦游仙，软云推倒，广寒宫阙。"
  ],
  [
    "柳梢青",
    "朱敦儒",
    "秋光正洁。\n仙家瑞草，黄花初发。\n物外高情，天然雅致，清标偏别。\n仙翁笑酌金杯，庆儿女、团圆喜悦。\n嫁与萧郎，凤凰台上，长生风月。"
  ],
  [
    "柳梢青",
    "朱敦儒",
    "水云晚照。\n浮生了了，霜风衰草。\n日月金梭，江山春梦，天多人少。\n赤松认得虚空，便一向、飞腾缥缈。\n直上蓬瀛，回看沧海，凄然长啸。"
  ],
  [
    "采桑子",
    "朱敦儒",
    "扁舟去作江南客，旅雁孤云。\n万里烟尘。\n回首中原泪满巾。\n碧山对晚汀洲冷，枫叶芦根。\n日落波平。\n愁损辞乡去国人。"
  ],
  [
    "采桑子",
    "朱敦儒",
    "天高风劲尘寰静，佳节重阳。\n叶下潇湘。\n碧海晴空一陈霜。\n安排弦管倾芳酝，报答秋光。\n昼短歌长。\n红烛黄花夜未央。"
  ],
  [
    "采桑子",
    "朱敦儒",
    "一番海角凄凉梦，却到长安。\n翠帐犀帘。\n依旧屏斜十二山。\n玉人为我调琴瑟，颦黛低鬟。\n云散香残。\n风雨蛮溪半夜寒。"
  ],
  [
    "忆秦娥",
    "朱敦儒",
    "西江碧。\n江亭夜燕天涯客。\n天涯客。\n一杯相属，此夕何夕。\n烛残花冷歌声急。\n秦关汉苑无消息。\n无消息。\n戍楼吹角，故人难得。"
  ],
  [
    "忆秦娥",
    "朱敦儒",
    "霜风急。\n江南路上梅花白。\n梅花白。\n寒溪残月，冷村深雪。\n洛阳醉里曾同摘。\n水西竹外常相忆。\n常相忆。\n宝钗双凤，鬓边春色。"
  ],
  [
    "忆秦娥",
    "朱敦儒",
    "吴船窄。\n吴江岸下长安客。\n长安客。\n惊尘心绪，转蓬踪迹。\n征鸿也是关河隔。\n孤飞万里谁相识。\n谁相识。\n三更月落，斗横西北。"
  ],
  [
    "忆秦娥",
    "朱敦儒",
    "歌锺列。\n公堂盛会酬佳节。\n酬佳节。\n皇恩宣布，早梅争发。\n舞场椎鼓催回雪。\n金壶镟酒琼酥热。\n琼酥热。\n今朝不饮，几时欢悦。"
  ],
  [
    "卜算子",
    "朱敦儒",
    "江上见新年，年夜听春雨。\n有个人人领略春，粉澹红轻注。\n深劝玉东西，低唱黄金缕。\n拈底梅花总是愁，酒尽人归去。"
  ],
  [
    "卜算子",
    "朱敦儒",
    "陌上雪销初，才得江梅信。\n翦彩盘金院落香，便觉烧灯近。\n乐事眼前多，春酒今年胜。\n好趁迎梅接柳时，满引金杯饮。"
  ],
  [
    "卜算子",
    "朱敦儒",
    "碧瓦小红楼，芳草江南岸。\n雨後纱窗几阵寒，零落梨花晚。\n看到水如云，送尽鸦成点。\n南北东西处处愁，独倚阑干遍。"
  ],
  [
    "卜算子",
    "朱敦儒",
    "古涧一枝梅，免被园林锁。\n路远山深不怕寒，似共春相躲。\n幽思有谁知，托契都难可。\n独自风流独自香，明月来寻我。"
  ],
  [
    "卜算子",
    "朱敦儒",
    "灼灼一枝桃，粉艳天然好。\n只被春风摆撼多，颜色凋零早。\n结子未为迟，悔恨随芳草。\n不下山来不出溪，待守刘郎老。"
  ],
  [
    "卜算子",
    "朱敦儒",
    "旅雁向南飞，风雨群初失。\n饥渴辛勤两翅垂，独下寒汀立。\n鸥鹭苦难亲，缴忧相逼。\n云海茫茫无处归，谁听哀鸣急。"
  ],
  [
    "卜算子",
    "朱敦儒",
    "山晓鹧鸪啼，云暗泷州路。\n榕叶阴浓荔子青，百尺桄榔树。\n尽日不逢人，猛地风吹雨。\n惨黯蛮溪鬼峒寒，隐隐闻铜鼓。"
  ],
  [
    "清平乐",
    "朱敦儒",
    "乱红深翠。\n楼阁春风外。\n胡蝶成团飞照水。\n睡鸭无人惊起。\n身闲更觉身轻。\n酒壶歌扇随行。\n芳草绿杨堤畔，一声初听啼莺。"
  ],
  [
    "清平乐",
    "朱敦儒",
    "人间花少。\n菊小芙蓉老。\n冷澹仙人偏得道。\n买定西风一笑。\n前身原是疏梅。\n黄姑点碎冰肌。\n惟有暗香长在，饱参清露霏微。"
  ],
  [
    "清平乐",
    "朱敦儒",
    "相留不住。\n又趁东风去。\n楼外夕阳芳草路。\n今夜短亭何处。\n杏花斜压阑干。\n朱帘不卷春寒。\n惆怅黄昏前後，离愁酒病厌厌。"
  ],
  [
    "清平乐",
    "朱敦儒",
    "多寒易雨。\n春事都相误。\n愁过黄昏无著处。\n宝篆烧残香缕。\n低鬟暗摘明珰。\n罗巾挹损残妆。\n檐外几声风玉，丁东敲断人肠。"
  ],
  [
    "清平乐",
    "朱敦儒",
    "春寒雨妥。\n花萼红难破。\n绣线金针慵不作。\n要见秋千无那。\n西邻姊妹丁宁。\n寻芳更约清明。\n画个丙丁帖子，前阶後院求晴。"
  ],
  [
    "清平乐",
    "朱敦儒",
    "当初相见。\n君恨相逢晚。\n一曲秦筝弹未遍。\n无奈昭阳人怨。\n便教恩浅情疏。\n隔花空望金舆。\n春晚不拈红粉，碧窗自录仙书。"
  ],
  [
    "昭君怨",
    "朱敦儒",
    "胧月黄昏亭榭。\n池上秋千初架。\n燕子说春寒。\n杏花残。\n泪断愁肠难断。\n往事总成幽怨。\n幽怨几时休。\n泪还流。"
  ],
  [
    "浣溪沙",
    "朱敦儒",
    "折桂归来懒觅官。\n十年风月醉家山。\n有人挟瑟伴清闲。\n楚畹飞香兰结佩，蓝田生暖玉连环。\n拥书万卷看双鸾。"
  ],
  [
    "浣溪沙",
    "朱敦儒",
    "西塞山边白鹭飞。\n吴兴江上绿杨低。\n桃花流水鳜鱼肥。\n青箬笠将风里戴，短蓑衣向雨中披。\n斜风细雨不须归。"
  ],
  [
    "浣溪沙",
    "朱敦儒",
    "银海清泉洗玉杯。\n恰篘白酒冷偏宜。\n水林檎嫩折青枝。\n争看使君长寿曲，旋教法部太平词。\n快风凉雨火云摧。"
  ],
  [
    "浣溪沙",
    "朱敦儒",
    "碧玉栏干白玉人。\n倚花吹叶忍黄昏。\n萧郎一去又经春。\n眉澹翠峰愁易聚，脸残红雨泪难匀。\n纤腰减半绿罗裙。"
  ],
  [
    "浣溪沙",
    "朱敦儒",
    "雨湿清明香火残。\n碧溪桥外燕泥寒。\n日长独自倚阑干。\n脱箨修篁初散绿，褪花新杏未成酸。\n江南春好与谁看。"
  ],
  [
    "浣溪沙",
    "朱敦儒",
    "风落芙蓉画扇闲。\n凉随春色到人间。\n乍垂罗幕乍飞鸾。\n好把深杯添绿酒，休拈明镜照苍颜。\n浮生难得是清欢。"
  ],
  [
    "浣溪沙",
    "朱敦儒",
    "才子佳人相见难。\n舞收歌罢又更阑。\n密将春恨系幽欢。\n结子同心香佩带，帕儿双字玉连环。\n酒醒灯暗忍重看。"
  ],
  [
    "浣溪沙",
    "朱敦儒",
    "晚菊花前敛翠蛾。\n采花传酒缓声歌。\n柳枝团扇别离多。\n拥髻凄凉论旧事，曾随织女度银梭。\n当年今夕奈愁何。"
  ],
  [
    "阮郎归",
    "朱敦儒",
    "柳花陌上捻明珰。\n娇红新样妆。\n匆匆曾贮一襟香。\n月痕金缕凉。\n分泪扇，掩离觞。\n春残人断肠。\n锦书难寄雁飞忙。\n池塘芳草长。"
  ],
  [
    "生查子",
    "朱敦儒",
    "卧病独眠人，无月中秋节。\n澹照碧纱灯，冷看银屏雪。\n风露转萧寒，砧杵添凄切。\n伏枕漫书空，到晓愁难说。"
  ],
  [
    "眼儿媚",
    "朱敦儒",
    "青锦成帏瑞香浓。\n雅称小帘栊。\n主人好事，金杯留客，共倚春风。\n不知因甚来尘世，香似旧曾逢。\n江梅退步，幽兰偷眼，回避芳丛。"
  ],
  [
    "眼儿媚",
    "朱敦儒",
    "叠翠阑红斗纤浓。\n云雨绮为栊。\n只忧谢了，偏须著意，障雨遮风。\n瑞云香雾虽难觅，蓦地有时逢。\n不妨守定，从他人笑，老入花丛。"
  ],
  [
    "眼儿媚",
    "朱敦儒",
    "紫帔红襟艳争浓。\n光彩烁疏栊。\n香为小字，瑞为高姓，道骨仙风。\n此花合向瑶池种，可惜未遭逢。\n阿环见了，羞回眼尾，愁聚眉丛。"
  ],
  [
    "诉衷情",
    "朱敦儒",
    "青垂柳线水平池。\n芳径燕初飞。\n日长事少人静，山茧换单衣。\n箫鼓远，篆香迟。\n卷帘低。\n半床花影，一枕松风，午醉醒时。"
  ],
  [
    "诉衷情",
    "朱敦儒",
    "老人无复少年欢。\n嫌酒倦吹弹。\n黄昏又是风雨，楼外角声残。\n悲故国，念尘寰。\n事难言。\n下了纸帐，曳上青毡，一任霜寒。"
  ],
  [
    "诉衷情",
    "朱敦儒",
    "青旗彩胜又迎春。\n暖律应祥云。\n金盘内家生菜，宫院遍承恩。\n时节好，管弦新。\n度升平。\n惠风迟日，柳眼梅心，任醉芳尊。"
  ],
  [
    "诉衷情",
    "朱敦儒",
    "月中玉兔日中鸦。\n随我度年华。\n不管寒暄风雨，饱饭热煎茶。\n居士竹，故侯瓜。\n老生涯。\n自然天地，本分云山，到处为家。"
  ],
  [
    "菩萨蛮",
    "朱敦儒",
    "老人谙尽人间苦。\n近来恰似心头悟。\n九九是重阳。\n重阳菊散芳。\n出门何处去。\n对面谁相语。\n枕臂卧南窗。\n铜炉柏子香。"
  ],
  [
    "菩萨蛮",
    "朱敦儒",
    "芭蕉叶上秋风碧。\n晚来小雨流苏湿。\n新窨木樨沈。\n香迟斗帐深。\n无人同向夕。\n还是愁成忆。\n忆昔结同心。\n鸳鸯何处寻。"
  ],
  [
    "菩萨蛮",
    "朱敦儒",
    "风流才子倾城色。\n红缨翠幰长安陌。\n夜饮小平康。\n暖生银字簧。\n持杯留上客。\n私语眉峰侧。\n半冷水沈香。\n罗帷宫漏长。"
  ],
  [
    "菩萨蛮",
    "朱敦儒",
    "乡关散尽当年客。\n春风寂寞花无色。\n长日掩重门。\n江山眼外昏。\n画图高挂壁。\n嵩少参差碧。\n想见卧云人。\n松黄落洞门。"
  ],
  [
    "菩萨蛮",
    "朱敦儒",
    "芙蓉红落秋风急。\n夜寒纸帐霜华湿。\n枕畔木瓜香。\n晓来清兴长。\n轻舟青箬笠。\n短棹溪光碧。\n去觅谢三郎。\n芦花何处藏。"
  ],
  [
    "双",
    "朱敦儒",
    "拂破秋江烟碧。\n一对双飞鸂鶒。\n应是远来无力。\n捎下相偎沙碛。\n小艇谁吹横笛。\n惊起不知消息。\n悔不当时描得。\n如今何处寻觅。"
  ],
  [
    "鼓笛令",
    "朱敦儒",
    "纸帐绸衾忒暖。\n尽自由、横翻倒转。\n睡觉西窗灯一盏。\n恰听打、三更三点。\n残梦不须深念。\n这些个、光阴煞短。\n解散缰绳休系绊。\n把从前、一笔句断。"
  ],
  [
    "西湖曲・玉楼春",
    "朱敦儒",
    "今冬寒早风光好。\n休怪搀先敧絮帽。\n蟹肥一个可称斤，酒美三杯真合道。\n年年闲梦垂垂了。\n且喜风松吹不倒。\n平分两月是新春，却共梅花依旧笑。"
  ],
  [
    "风蝶令・南歌子",
    "朱敦儒",
    "试看何时有，元来总是空。\n丹砂只在酒杯中。\n看取乃公双颊、照人红。\n花外庄周蝶，松间御寇风。\n古人漫尔说西东。\n何似自家识取、卖油翁。"
  ],
  [
    "谒金门",
    "朱敦儒",
    "春怎恋。\n楼外绿催红殿。\n短袖迎风愁半卷。\n手寒无处暖。\n目断蓬莱宫殿。\n引去谁怜谁怨。\n相见不如青翅燕。\n举头长安远。"
  ],
  [
    "洛妃怨・昭君怨",
    "朱敦儒",
    "拾翠当年延伫。\n解佩感君诚素。\n微步过南冈。\n献明珰。\n襟上泪难再会。\n惆怅幽兰心事。\n心事永难忘。\n寄君王。"
  ],
  [
    "燕归梁",
    "朱敦儒",
    "帐掩秋风一半开。\n闲将玉笛吹。\n过云微雨散轻雷。\n夜参差、认楼台。\n暗香移枕新凉住，竹外漏声催。\n放教明月上床来。\n共清梦、两徘徊。"
  ],
  [
    "相见欢",
    "朱敦儒",
    "泷州几番清秋。\n许多愁。\n叹我等闲白了、少年头。\n人间事。\n如何是。\n去来休。\n自是不归归去、有谁留。"
  ],
  [
    "相见欢",
    "朱敦儒",
    "东风吹尽江梅。\n橘花开。\n旧日吴王宫殿、长青苔。\n今古事。\n英雄泪。\n老相催。\n长恨夕阳西去、晚潮回。"
  ],
  [
    "相见欢",
    "朱敦儒",
    "金陵城上西楼。\n倚清秋。\n万里夕阳垂地、大江流。\n中原乱。\n簪缨散。\n几时收。\n试倩悲风吹泪、过扬州。"
  ],
  [
    "相见欢",
    "朱敦儒",
    "秋风又到人间。\n叶珊珊。\n四望烟波无尽、欠青山。\n浮生事。\n长江水。\n几时闲。\n幸是古来如此、且开颜。"
  ],
  [
    "相见欢",
    "朱敦儒",
    "吟蛩作尽秋声。\n月西沈。\n凄断馀香残梦、下层城。\n人不见。\n屏空掩。\n数残更。\n还自搴帷独坐、看青灯。"
  ],
  [
    "相见欢",
    "朱敦儒",
    "当年两上蓬瀛。\n燕殊庭。\n曾共群仙携手、斗吹笙。\n云涛晚。\n霓旌散。\n海鸥轻。\n却钓松江烟月、醉还醒。"
  ],
  [
    "相见欢",
    "朱敦儒",
    "深秋庭院初凉。\n近重阳。\n篱畔一枝金菊、露微黄。\n鲈脍韵。\n橙齑品。\n酒新香。\n我是升平闲客、醉何妨。"
  ],
  [
    "如梦令",
    "朱敦儒",
    "一夜新秋风雨。\n客恨客愁无数。\n我是卧云人，悔到红尘深处。\n难住。\n难住。\n拂袖青山归去。"
  ],
  [
    "如梦令",
    "朱敦儒",
    "好个中秋时节。\n莫恨今宵无月。\n岩壑一灯青，寒浸水香留客。\n留客。\n留客。\n相对无言无说。"
  ],
  [
    "如梦令",
    "朱敦儒",
    "盏底一盘金凤。\n满泛酒光浮动。\n引我上烟霞，智力一时无用。\n无用。\n无用。\n蹋破十洲三洞。"
  ],
  [
    "如梦令",
    "朱敦儒",
    "真个先生爱睡。\n睡里百般滋味。\n转面又翻身，随意十方游戏。\n游戏。\n游戏。\n到了元无一事。"
  ],
  [
    "如梦令",
    "朱敦儒",
    "莫恨中秋无月。\n月又不甜不辣。\n幸有瓮头春，闲坐暖云香雪。\n香雪。\n香雪。\n满引水晶蕉叶。"
  ],
  [
    "如梦令",
    "朱敦儒",
    "莫恨中秋无月。\n多点金缸红蜡。\n取酒拥丝簧，迎取轻盈桃叶。\n桃叶。\n桃叶。\n唱我新歌白雪。"
  ],
  [
    "如梦令",
    "朱敦儒",
    "一夜蟠桃吹坼。\n刚道有人偷折。\n幸自没踪由，无奈蝶蜂胡说。\n胡说。\n胡说。\n方朔不须耳热。"
  ],
  [
    "如梦令",
    "朱敦儒",
    "好笑山翁年纪。\n不觉七十有四。\n生日近元宵，占早烧灯欢会。\n欢会。\n欢会。\n坐上人人千岁。"
  ],
  [
    "春晓曲",
    "朱敦儒",
    "西楼落月鸡声急。\n夜浸疏香寒淅沥。\n玉人酒渴嚼春冰。\n晓色入帘横宝瑟。"
  ],
  [
    "柳枝・杨柳枝",
    "朱敦儒",
    "江南岸。\n江北岸。\n折送行人无尽时。\n恨分离。\n酒一杯。\n泪双垂。\n君到长安百事违。\n几时归。"
  ],
  [
    "浣溪沙",
    "孙觌",
    "弱骨轻肌不耐春。\n一枝江路玉梅新。\n巡檐索笑为何人。\n素影徘徊波上月，醉香摇荡竹间云。\n酒醒人散梦仙村。"
  ],
  [
    "浣溪沙",
    "慕容卿妻",
    "满目江山忆旧游。\n汀洲花草弄春柔。\n长亭舣住木兰舟。\n好梦易随流水去，芳心空逐晓云愁。\n行人莫上望京楼。"
  ],
  [
    "浣溪沙",
    "周紫芝",
    "近腊风光一半休。\n南枝未动北枝愁。\n嫦娥莫是见人羞。\n么凤不传蓬岛信，杜鹃空办鹤林秋。\n便须千杖打梁州。"
  ],
  [
    "浣溪沙",
    "周紫芝",
    "欲醉江梅兴未休。\n待篘春瓮洗春愁。\n不成欢绪却成羞。\n天意若教花似雪，客情宁恨鬓如秋。\n趁他何逊在扬州。"
  ],
  [
    "浣溪沙",
    "周紫芝",
    "无限春情不肯休。\n江梅未动使人愁。\n东昏觑得玉奴羞。\n对酒情怀疑是梦，忆花天气黯如秋。\n唤春云梦泽南州。"
  ],
  [
    "浣溪沙",
    "周紫芝",
    "水上鸣榔不系船。\n醉来深闭短篷眠。\n潮生潮落自年年。\n一尺鲈鱼新活计，半蓑烟雨旧衣冠。\n庙堂空有画图看。"
  ],
  [
    "浣溪沙",
    "周紫芝",
    "多病嫌秋怕上楼。\n苦无情绪懒抬头。\n雁来不寄小银钩。\n一点离情深似海，万重凄恨黯如秋。\n怎生禁得许多愁。"
  ],
  [
    "浣溪沙",
    "周紫芝",
    "新翻碧玉壶。\n水精钗袅绛纱符。\n吴姬亲手碎菖蒲。\n彩索系时新睡起，榴花剪处要人扶。\n心情还似去年无。"
  ],
  [
    "浣溪沙",
    "周紫芝",
    "学画双蛾苦未成。\n鬓云新结翠鬟轻。\n伴人歌笑已多情。\n飞絮乱花闲院宇，舞鸾歌凤小娉婷。\n阳关休唱断肠声。"
  ],
  [
    "卜算子",
    "周紫芝",
    "江北上归舟，再见江南岸。\n江北江南几度秋，梦里朱颜换。\n人是岭头云，聚散天谁管。\n君似孤云何处归，我似离群雁。"
  ],
  [
    "卜算子",
    "周紫芝",
    "霜叶下孤篷，船在垂杨岸。\n早是凄凉惜别时，更惜年华换。\n别酒解留人，拚醉君休管。\n醉里朱弦莫谩弹，愁入参差雁。"
  ],
  [
    "卜算子",
    "周紫芝",
    "絮尽柳成空，春去花如扫。\n窗外枝枝海石榴，特为幽人好。\n密叶过疏篱，薄艳明芳草。\n剪得花时却倚阑，楼上人垂手。"
  ],
  [
    "木兰花・玉楼春",
    "周紫芝",
    "嫦娥天上人谁识。\n家在蓬山烟水隔。\n不应著意眼前人，便是登瀛当日客。\n双眸炯炯秋波滴。\n也解人间青与白。\n檀郎未摘月边枝，枉是不教花爱惜。"
  ],
  [
    "木兰花・玉楼春",
    "周紫芝",
    "江头雨後山如髻。\n催送新凉风有意。\n月来杨柳绿阴中，秋在梧桐疏影外。\n小窗纹簟凉如水。\n岁岁年年同此味。\n眼前不忍对西风，梦里是堪追往事。"
  ],
  [
    "减字木兰花",
    "周紫芝",
    "春闲昼永。\n城下江深山倒影。\n净扫风埃。\n收拾烟光入句来。\n短窗闲倚。\n身似浮云门似水。\n谁伴馀年。\n结得青山一个缘。"
  ],
  [
    "减字木兰花",
    "周紫芝",
    "蓬莱三岛。\n上有青青千岁草。\n玉佩烟鬟。\n来作人间一笑欢。\n麻姑行酒。\n萼绿华歌清韵袅。\n玉秀兰芳。\n醉舞东风彩袖长。"
  ],
  [
    "减字木兰花",
    "周紫芝",
    "西山岩桂。\n常恨香闻烟雨外。\n何似君家。\n戏彩堂前早试花。\n黄金千粟。\n风撼芳条香馥馥。\n一剪无多。\n桃李漫山奈俗何。"
  ],
  [
    "减字木兰花",
    "周紫芝",
    "当年文伯。\n曾是东坡门下客。\n文采风流。\n奕叶传芳总未休。\n为公持酒。\n愿祝彩衣无限寿。\n归觐枫宸。\n剩醉长安几度春。"
  ],
  [
    "摊破浣溪沙・山花子",
    "周紫芝",
    "苍璧新敲小凤团。\n赤泥开印煮清泉。\n醉捧纤纤双玉笋，鹧鸪斑。\n雪浪溅翻金缕袖，松风吹醒玉酡颜。\n更待微甘回齿颊，且留连。"
  ],
  [
    "减字木兰花",
    "周紫芝",
    "门外青骢月下嘶。\n映阶笼烛画帘垂。\n一曲阳关声欲尽，不多时。\n凤饼未残云脚乳，水沈催注玉花瓷。\n忍看捧瓯春笋露，翠鬟低。"
  ],
  [
    "沙塞子",
    "周紫芝",
    "秋云微淡月微羞。\n云黯黯、月彩难留。\n只应是、嫦娥心里，也似人愁。\n几时回步玉移钩。\n人共月、同上南楼。\n却重听、画阑西角，月下轻讴。"
  ],
  [
    "沙塞子",
    "周紫芝",
    "玉溪秋月浸寒波。\n忍持酒、重听骊歌。\n不堪对、绿阴飞阁，月下羞蛾。\n夜深惊鹊转南柯。\n惨别意、无奈愁何。\n他年事、不须重问，转更愁多。"
  ],
  [
    "鹧鸪天",
    "周紫芝",
    "荷气吹凉到枕边。\n薄纱如雾亦如烟。\n清泉浴後花垂雨，白酒倾时玉满船。\n钗欲溜，髻微偏。\n却寻霜粉扑香绵。\n冰肌近著浑无暑，小扇频摇最可怜。"
  ],
  [
    "鹧鸪天",
    "周紫芝",
    "乌鹊桥边河汉流。\n洗车微雨湿清秋。\n相逢不似长相忆，一度相逢一度愁。\n云却静，月垂钩。\n金针穿得喜回头。\n只应人倚阑干处，便似天孙梳洗楼。"
  ],
  [
    "鹧鸪天",
    "周紫芝",
    "尊酒年年乐事多。\n古铜犹得几摩挲。\n他时人物君须记，玉笋班中李泰和。\n烦翠袖，把金荷。\n功名馀事且高歌。\n新来学得长生诀，写就黄庭不换鹅。"
  ],
  [
    "鹧鸪天",
    "周紫芝",
    "名在休文季孟间。\n一时风味更萧然。\n琼林不逐春风老，安用丹砂巧驻颜。\n春入户，酒吹澜。\n小桃枝上锦阑斑。\n明年欲与君为寿，无路相从入道山。"
  ],
  [
    "鹧鸪天",
    "周紫芝",
    "袅袅云梳晓髻堆。\n涓涓秋净眼波回。\n旧家十二峰前住，偶为襄王下楚台。\n闲院静，小桃开。\n刘郎前度几回来。\n东风易行云散，花里传觞莫谩催。"
  ],
  [
    "鹧鸪天",
    "周紫芝",
    "晴日烘帘暖似春。\n菊回霜晕浅仍深。\n谁知此地栽花手，便是当时嗅蕊人。\n秋渺渺，夜沈沈。\n一声清唱袅残音。\n娇痴应挽香罗比，六幅双裙染郁金。"
  ],
  [
    "鹧鸪天",
    "周紫芝",
    "一点残红欲尽时。\n乍凉秋气满屏帏。\n梧桐叶上三更雨，叶叶声声是别离。\n调宝瑟，拨金猊。\n那时同唱鹧鸪词。\n如今风雨西楼夜，不听清歌也泪垂。"
  ],
  [
    "鹧鸪天",
    "周紫芝",
    "年少登高意气多。\n黄花压帽醉嵯峨。\n如今满眼看华发，强拈茱萸奈老何。\n千垒岫，万重波。\n一时分付与秦娥。\n明年身健君休问，且对秋风卷翠螺。"
  ],
  [
    "鹧鸪天",
    "周紫芝",
    "终日看山不厌山。\n寻思百计不如闲。\n何时得到重阳日，醉把茱萸仔细看。\n醉帽，倚雕阑。\n偶然携酒却成欢。\n篱边黄菊关心事，触误愁人到酒边。"
  ],
  [
    "鹧鸪天",
    "周紫芝",
    "读尽牙签玉轴书。\n不知门外有园蔬。\n借令未解銮坡去，也合雠书在石渠。\n微雨後，小寒初。\n满斟长寿碧琳腴。\n不须更问荆州路，便上追锋御府车。"
  ],
  [
    "鹧鸪天",
    "周紫芝",
    "楼上缃桃一萼红。\n别来开谢几东风。\n武陵春尽无人处，犹有刘郎去後踪。\n香阁小，翠帘重。\n今宵何事偶相逢。\n行云又被风吹散，见了依前是梦中。"
  ],
  [
    "鹧鸪天",
    "周紫芝",
    "彩双飞雪浪翻。\n楚歌声转绿杨湾。\n一川红旆初衔日，两岸朱楼不下帘。\n阑倚处，玉垂纤。\n白团扇底藕丝衫。\n未成密约回秋水，看得羞时隔画檐。"
  ],
  [
    "鹧鸪天",
    "周紫芝",
    "花褪残红绿满枝。\n嫩寒犹透薄罗衣。\n池塘雨细双鸳睡，杨柳风轻小燕飞。\n人别後，酒醒时。\n午窗残梦子规啼。\n尊前心事人谁问，花底闲愁春又归。"
  ],
  [
    "采桑子",
    "周紫芝",
    "跳珠雨罢风初静，阑槛凭虚。\n绛阙清都。\n只在仙人碧玉壶。\n九原唤起王摩诘，画作新图。\n十城芙蕖。\n乞与知章老鉴湖。"
  ],
  [
    "西江月",
    "周紫芝",
    "画幕灯前细雨，垂莲盏里清歌。\n玉纤持板隔香罗。\n不放行云飞过。\n今夜尘生洛浦，明朝雨在巫山。\n羞蛾且莫斗弯环。\n不似司空见惯。"
  ],
  [
    "西江月",
    "周紫芝",
    "池面风翻弱絮，树头雨退嫣红。\n扑花蝴蝶杳无踪。\n又做一场春梦。\n便是一成去了，不成没个来时。\n眼前无处说相思。\n要说除非梦里。"
  ],
  [
    "西江月",
    "周紫芝",
    "罗袖云轻雾薄，醉肌玉软花柔。\n相逢不道有春愁。\n只道春来微瘦。\n一点人间深意，数声柳下轻讴。\n带将离恨上归舟。\n肠断月斜时候。"
  ],
  [
    "西江月",
    "周紫芝",
    "发白犹旅枕，溪深未挂烟莎。\n往来苕意如何。\n应有轻鸥笑我。\n细算年来活计，只消一个渔舟。\n金鱼无分不须求。\n只乞鲈鱼换酒。"
  ],
  [
    "西江月",
    "周紫芝",
    "连理枝头并蒂，同心带上双垂。\n背灯偷赠语低低。\n一点浓情先寄。\n翡翠钗头摘处，鸳鸯枕上醒时。\n酸甜红颗阿谁知。\n别是人间滋味。"
  ],
  [
    "西江月",
    "周紫芝",
    "天意未教秋老，花容地宜霜。\n酒肌红软玉肌香。\n不与梨花同样。\n来伴孙郎小宴，临风为舞霓裳。\n更深绿水照红妆。\n便是采莲船上。"
  ],
  [
    "西江月",
    "周紫芝",
    "谁把蓝揉翡翠，天将蜡做梅花。\n晚来秋水映残霞。\n水墨新描图画。\n纸上写将心去，眼边送却愁来。\n今回相见比前回。\n心下忡忡越。"
  ],
  [
    "小重山",
    "周紫芝",
    "溪上晴山簇翠螺。\n晓来霜叶醉，小池荷。\n琐窗秋意苦无多。\n帘绣卷，黄菊两三窠。\n小睡拥香罗。\n起来匀醉粉，玉垂梭。\n只愁无奈夜长何。\n你去也，今夜早来麽。"
  ],
  [
    "小重山",
    "周紫芝",
    "碧玉山围十里湖。\n水云天共远，戏双凫。\n河阳花县锦屏铺。\n人不老，长日在蓬壶。\n一笑且踟蹰。\n会骑箕尾去，上云衢。\n十分深注碧琳腴。\n休惜醉，醉後有人扶。"
  ],
  [
    "醉落魄・一斛珠",
    "周紫芝",
    "江天云薄。\n江头雪似杨花落。\n寒灯不管人离索。\n照得人来，真个睡不著。\n归期已负梅花约。\n又还春动空飘泊。\n晓寒谁看伊梳掠。\n雪满西楼，人在阑干角。"
  ],
  [
    "醉落魄・一斛珠",
    "周紫芝",
    "柳边池阁。\n晚来卷地东风恶。\n人生不解频行乐。\n昨日花开，今日风吹落。\n杨花却似人飘泊。\n春云更似人情薄。\n如今始信从前错。\n为个蝇头，轻负青山约。"
  ],
  [
    "醉落魄・一斛珠",
    "周紫芝",
    "薰风池阁。\n小红桥下荷花薄。\n沙平水浅山如削。\n水上鸳鸯，何处风吹落。\n今朝端午新梳掠。\n锦丝围腕花柔弱。\n人生只有尊前乐。\n前度刘郎，莫负重来约。"
  ],
  [
    "醉落魄・一斛珠",
    "周紫芝",
    "云深海阔。\n天风吹上黄金阙。\n酒醒不记归时节。\n三十年来，往事无人说。\n浮生正似风中雪。\n丹砂岂是神仙诀。\n世间生死无休歇。\n长伴君闲，只有山中月。"
  ],
  [
    "阮郎归",
    "周紫芝",
    "酴醾花谢日迟迟。\n杨花无数飞。\n章台侧畔尽风吹。\n飘零无定期。\n烟漠漠，草萋萋。\n江南春尽时。\n可怜踪迹尚东西。\n故园何日归。"
  ],
  [
    "阮郎归",
    "周紫芝",
    "月棂疏影照婵娟。\n闲临小玉盘。\n枣花金钏出纤纤。\n棋声敲夜寒。\n飞雹冷，水精圆。\n夜深人未眠。\n笑催炉兽暖衾鸳。\n莫教银漏残。"
  ],
  [
    "阮郎归",
    "周紫芝",
    "西湖山下水潺潺。\n满山风雨寒。\n枝头红日晓斓斑。\n越梅催晓丹。\n连翠叶，拥金盘。\n玉池生乳泉。\n此生三度试甘酸。\n欲归归尚难。"
  ],
  [
    "青玉案",
    "周紫芝",
    "青鞋忍踏江沙路。\n恨人已、骑鲸去。\n笔底骅骝谁与度。\n西州重到，可怜不见，华屋生存处。\n秋江渺渺高台暮。\n满壁栖鸦醉时句。\n飞上金鸾人漫许。\n清歌低唱，小蛮犹在，空湿梨花雨。"
  ],
  [
    "青玉案",
    "周紫芝",
    "梅花落尽人谁管。\n暗凄断、伤春眼。\n雪後平芜春尚浅。\n一簪华发，满襟离恨，羞作东风伴。\n斗花小斛兰芽短。\n犹是当时旧庭院。\n拟把新愁凭酒遣。\n春衫重看，酒痕犹在，忍放金杯满。"
  ],
  [
    "菩萨蛮",
    "周紫芝",
    "翠蛾懒画妆痕浅。\n香肌得酒花柔软。\n粉汗湿吴绫。\n玉钗敲枕棱。\n鬓丝云卸腻。\n罗带还重系。\n含笑出房栊。\n羞随脸上红。"
  ],
  [
    "菩萨蛮",
    "周紫芝",
    "风头不定云来去。\n天教月到湖心住。\n遥夜一襟愁。\n水风浑似秋。\n藕花迎露笑。\n暗水飞萤照。\n渔笛莫频吹。\n客愁人不知。"
  ],
  [
    "菩萨蛮",
    "周紫芝",
    "宝薰拂拂浓如雾。\n暗惊梅蕊风前度。\n依约似江村。\n馀香马上闻。\n画桥风雨暮。\n零落知无数。\n收拾小窗春。\n金炉檀炷深。"
  ],
  [
    "西地锦",
    "周紫芝",
    "雨细欲收还滴。\n满一庭秋色。\n阑干独倚，无人共说，这些愁寂。\n手把玉郎书迹。\n怎不教人忆。\n看看又是黄昏也，敛眉峰轻碧。"
  ],
  [
    "谒金门",
    "周紫芝",
    "春雨细。\n开尽一番桃李。\n柳暗曲阑花满地。\n日高人睡起。\n绿浸小池春水。\n沙暖鸳鸯双戏。\n薄幸更无书一纸。\n画楼愁独倚。"
  ],
  [
    "生查子",
    "周紫芝",
    "春寒入翠帷，月淡云来去。\n院落半晴天，风撼梨花树。\n人醉掩金铺，闲倚秋千柱。\n满眼是相思，无说相思处。"
  ],
  [
    "生查子",
    "周紫芝",
    "青丝结晓鬟，临镜心情懒。\n知为晓愁浓，画得双蛾浅。\n柳困玉楼空，花落红窗暖。\n相对语春愁，只有春闺燕。"
  ],
  [
    "生查子",
    "周紫芝",
    "新欢君未成，往事无人记。\n行雨共行云，如梦还如醉。\n相见又难言，欲住浑无计。\n眉翠莫频低，我已无多泪。"
  ],
  [
    "生查子",
    "周紫芝",
    "清歌忆去年，共唱秦楼曲。\n门外月横波，帐里人如玉。\n秋风吹彩云，梦断惊难续。\n别调不堪闻，红泪销残烛。"
  ],
  [
    "生查子",
    "周紫芝",
    "金鞍欲别时，芳草溪边渡。\n不忍上西楼，怕看来时路。\n帘幕卷东风，燕子双双语。\n薄幸不归来，冷落春情绪。"
  ],
  [
    "生查子",
    "周紫芝",
    "轻云浅护霜，晓日红生砌。\n烟共宝薰浓，人与山长翠。\n银浪酒杯浓，锦幄双鸾戏。\n庭下彩衣郎，共祝千千岁。"
  ],
  [
    "昭君怨",
    "周紫芝",
    "满院融融花气。\n红绣一帘垂地。\n往事忆年时。\n只春知。\n风又暖。\n花渐满。\n人似行云不见。\n无计奈离情。\n恶销凝。"
  ],
  [
    "秦楼月・忆秦娥",
    "周紫芝",
    "东风歇。\n香尘满院花如雪。\n花如雪。\n看看又是，黄昏时节。\n无言独自添香鸭。\n相思情绪无人说。\n无人说。\n照人只有，西楼斜月。"
  ],
  [
    "天仙子",
    "周紫芝",
    "雪似杨花飞不定。\n枝上冻禽昏欲暝。\n寒窗相对话分飞，箫鼓静。\n灯炯炯。\n一曲阳关和泪听。\n酒入离肠愁欲凝。\n往事不堪重记省。\n劝君莫上玉楼梯，风力劲。\n山色暝。\n忍看去时楼下径。"
  ],
  [
    "渔家傲",
    "周紫芝",
    "遇坎乘流随分了。\n鸡虫得失能多少。\n儿辈雌黄堪一笑。\n堪一笑。\n鹤长凫短从他道。\n几度秋风吹梦到。\n花姑溪上人空老。\n唤取扁舟归去好。\n归去好。\n孤篷一枕秋江晓。"
  ],
  [
    "渔家傲",
    "周紫芝",
    "月黑波翻江浩渺。\n扁舟系缆垂杨杪。\n渔网横江灯火闹。\n红影照。\n分明赤壁回惊棹。\n风静云收天似扫。\n梦疑身在三山岛。\n浮世功名何日了。\n从醉倒。\n柁楼红日千岩晓。"
  ],
  [
    "渔家傲",
    "周紫芝",
    "休惜骑鲸人已远。\n风流都被仍云占。\n腰下锦绦缠宝剑。\n光闪焰。\n人间莫作牛刀看。\n见说河阳花满县。\n相邀更约疏狂伴。\n幸有小蛮开小燕。\n须少款。\n玉堂此去知非晚。"
  ],
  [
    "渔家傲",
    "周紫芝",
    "路入云岩山窈窕。\n岩花滴露花头小。\n香共西风吹得到。\n秋欲杪。\n天还未放秋容老。\n谁道水南花不好。\n犹胜金蕊浑如扫。\n留取光阴重一笑。\n须是早。\n黄花更惜重阳帽。"
  ],
  [
    "渔家傲",
    "周紫芝",
    "月黑天寒花欲睡。\n移灯影落清尊里。\n唤醒妖红明晚翠。\n如有意。\n嫣然一笑知谁会。\n露湿柔柯红压地。\n羞容似替人垂泪。\n著意西风吹不起。\n空绕砌。\n明年花共谁同醉。"
  ],
  [
    "南柯子・南歌子",
    "周紫芝",
    "蝉薄轻梳鬓，螺香浅画眉。\n西湖人道似西施。\n人似西施浓淡、更相宜。\n画烛催歌板，飞花上舞衣。\n殷勤犹劝玉东西。\n不道使君肠断、已多时。"
  ],
  [
    "南柯子・南歌子",
    "周紫芝",
    "雾帐兰衾暖，薰炉宝篆浓。\n眼波犹带睡朦胧。\n卧听晓来双燕、语春风。\n螺浅欢馀黛，霞销枕处红。\n断云飞雨怕匆匆。\n欲去且留情绪、两冲冲。"
  ],
  [
    "南柯子・南歌子",
    "周紫芝",
    "白羽传觞急，金鞍跃马迟。\n云间彩凤看双飞。\n飞上碧梧枝上、稳双栖。\n林下风流女，堂东坦腹儿。\n此郎标韵世间稀。\n好为伯鸾举案、又齐眉。"
  ],
  [
    "朝中措",
    "周紫芝",
    "西湖烟尽水溶溶。\n一笑与谁同。\n多谢湖边霜菊，伴人三见秋风。\n两高南北，天教看尽，吴越西东。\n趁取老来犹健，登临莫放杯空。"
  ],
  [
    "朝中措",
    "周紫芝",
    "大江流处是庐峰。\n苍玉照晴空。\n何事浅鬟浓黛，却成烟雨溟蒙。\n如今纵有，云涛万顷，翠巘千重。\n传语云间五老，一尊须要君同。"
  ],
  [
    "朝中措",
    "周紫芝",
    "雨馀庭院冷萧萧。\n帘幕度微飙。\n鸟语唤回残梦，春寒勒住花梢。\n无憀睡起，新愁黯黯，归路迢迢。\n又是夕阳时候，一炉沈水烟销。"
  ],
  [
    "朝中措",
    "周紫芝",
    "小桃花动著枝浓。\n移得伴衰翁。\n多谢天公怜我，一时染就轻红。\n春光犹在，花枝未老，莫放尊空。\n休倚半岩烟树，能消几度东风。"
  ],
  [
    "朝中措",
    "周紫芝",
    "黄昏楼阁乱栖鸦。\n天末淡微霞。\n风里一池杨柳，月边满树梨花。\n阳台路远，鱼沈尺素，人在天涯。\n想得小窗遥夜，哀弦拨断琵琶。"
  ],
  [
    "虞美人",
    "周紫芝",
    "短墙梅粉香初透。\n削约寒枝瘦。\n恼人知为阿谁开。\n还伴冷烟疏雨、做愁媒。\n飘零苦恨春情薄。\n不管花开落。\n小池疏影弄寒沙。\n何似玉台鸾镜、对横斜。"
  ],
  [
    "虞美人",
    "周紫芝",
    "西园摘处香和露。\n洗尽南轩暑。\n莫嫌坐上适来蝇。\n只恐怕寒、难近玉壶冰。\n井花浮翠金盆小。\n午梦初回後。\n诗翁自是不归来。\n不是青门、无地可移栽。"
  ],
  [
    "虞美人",
    "周紫芝",
    "痴云压地风尘卷。\n雪共春寒浅。\n山城寒夜不烧灯。\n时见竹篱茅舍、两三星。\n九衢风里香尘拥。\n十载鳌山梦。\n如今独自倚冰檐。\n落尽短檠红灺、不成眠。"
  ],
  [
    "江城子",
    "周紫芝",
    "夕阳低尽柳如烟。\n淡平川。\n断肠天。\n今夜十分，霜月更娟娟。\n怎得人如天上月，虽暂缺，有时圆。\n断云飞雨又经年。\n思凄然。\n泪涓涓。\n且做如今，要见也无缘。\n因甚江头来处雁，飞不到，小楼边。"
  ],
  [
    "江城子",
    "周紫芝",
    "碧梧和露滴清秋。\n小庭幽。\n翠烟流。\n羞带一襟，明月上危楼。\n苦恨秋江风与月，偏管断，这些愁。\n此情空道两绸缪。\n信悠悠。\n几时休。\n到得如今，地见无由。\n拟待不能思想得，无限事，在心头。"
  ],
  [
    "宴桃源・如梦令",
    "周紫芝",
    "帘幕疏疏风透。\n庭下月寒花瘦。\n宽尽沈郎衣，方寸不禁僝僽。\n难受。\n难受。\n灯暗月斜时候。"
  ],
  [
    "宴桃源・如梦令",
    "周紫芝",
    "林外野塘烟腻。\n衣上落梅香细。\n瘦马步凌兢，人在乱山丛里。\n憔悴。\n憔悴。\n回望小楼千里。"
  ],
  [
    "宴桃源・如梦令",
    "周紫芝",
    "绿尽小池芳草。\n门外柳垂春昼。\n花上雨廉纤，帘幕燕来时候。\n消瘦。\n消瘦。\n依约粉香襟袖。"
  ],
  [
    "宴桃源・如梦令",
    "周紫芝",
    "旧日荼䕷时候。\n酒涴粉香襟袖。\n老去惜春心，试问孙郎知否。\n花瘦。\n花瘦。\n剪取一枝重嗅。"
  ],
  [
    "定风波令・定风波",
    "周紫芝",
    "梅粉梢头雨未乾。\n淡烟疏日带春寒。\n暝鸦啼处，人在小楼边。\n芳草只随春恨长，塞鸿空傍碧云还。\n断霞销尽，新月又婵娟。"
  ],
  [
    "蝶恋花",
    "周紫芝",
    "天意才晴风又雨。\n催得风前，日日吹轻絮。\n燕子不飞莺不语。\n满庭芳草空无数。\n春去可堪人去也。\n枝上残红，不忍抬头觑。\n假使留春春肯住。\n唤谁相伴春同处。"
  ],
  [
    "品令",
    "周紫芝",
    "西风持酒。\n诮不做、愁时候。\n机云兄弟，坐中玉树，琼枝高秀。\n且莫劝人归去，坐来未久。\n甘泉书奏。\n报幽障、沈烽後。\n明朝重九，茱萸休恼，泪沾襟袖。\n怕衰黄花，也解笑人白首。"
  ],
  [
    "品令",
    "周紫芝",
    "霜蓬零乱。\n笑绿鬓、光阴晚。\n紫茱时节，小楼长醉，一川平远。\n休说龙山佳会，此情不浅。\n黄花香满。\n记白苎、吴歌软。\n如今却向，乱山丛里，一枝重看。\n对著西风搔首，为谁肠断。"
  ],
  [
    "清平乐",
    "周紫芝",
    "芦州晚净。\n雨罢江如镜。\n属玉双飞栖不定。\n数点晚来烟艇。\n梦回满眼凄凉。\n一成无奈思量。\n舟在绿杨堤下，蝉嘶欲尽斜阳。"
  ],
  [
    "清平乐",
    "周紫芝",
    "烟鬟敛翠。\n柳下门初闭。\n门外一川风细细。\n沙上暝禽飞起。\n今宵水畔楼边。\n风光宛似当年。\n月到旧时明处，共谁同倚阑干。"
  ],
  [
    "清平乐",
    "周紫芝",
    "青春欲暮。\n柳下将飞絮。\n月到阶前梅子树。\n啼得杜鹃飞去。\n人归不掩朱门。\n一成过了黄昏。\n只有琐窗红蜡，照人犹自销魂。"
  ],
  [
    "清平乐",
    "周紫芝",
    "团栾小树。\n天与香无数。\n薄艳不尽风日苦。\n剩著红油遮护。\n移栽未到江南。\n香山鼻观先参。\n勾引老情偏醉，锦薰笼暖春酣。"
  ],
  [
    "清平乐",
    "周紫芝",
    "浅妆匀靓。\n一点闲心性。\n脸上羞红凝不定。\n恼乱酒愁花病。\n晚来泪揾残霞。\n坠鬟小玉钗斜。\n细雨一帘春恨，东风满地桃花。"
  ],
  [
    "清平乐",
    "周紫芝",
    "东风庭户。\n红满桃花树。\n准拟踏青南陌路。\n双凤绣鞋新做。\n秋千月挂黄昏。\n画堂深掩朱门。\n立尽花阴归去，此时别是销魂。"
  ],
  [
    "浪淘沙",
    "周紫芝",
    "江上送年归。\n还似年时。\n屠苏休恨到君迟。\n觅得醉乡无事处，莫放愁知。\n红灺一灯垂。\n应笑人衰。\n鹤长凫短怨他谁。\n明日江楼春到也，且醉南枝。"
  ],
  [
    "浪淘沙",
    "周紫芝",
    "落日在阑干。\n风满晴川。\n坐来高浪拥银山。\n白鹭欲栖飞不下，却入苍烟。\n千里水云寒。\n正绕烟鬟。\n拍浮须要酒杯宽。\n天与吾曹供一醉，不是人间。"
  ],
  [
    "踏莎行",
    "周紫芝",
    "风翠轻翻，雾红深注。\n鸳鸯池畔双鱼树。\n合欢凤子也多情，飞来连理枝头住。\n欲付浓愁，深凭尺素。\n戏鱼波上无寻处。\n教谁试与问花看，如何寄得香笺去。"
  ],
  [
    "踏莎行",
    "周紫芝",
    "燕子归来，梅花又落。\n缃桃雨後燕支薄。\n眼前先自许多愁，斜阳更在春池阁。\n梦里新欢，年时旧约。\n日长院静空帘幕。\n几回猛待不思量，抬头又是思量著。"
  ],
  [
    "踏莎行",
    "周紫芝",
    "鹊报寒枝，鱼传尺素。\n晴香暗与风微度。\n故人还寄陇头梅，凭谁为作梅花赋。\n柳外朱桥，竹边深坞。\n何时却向君家去。\n便须倩月与徘徊，无人留得花常住。"
  ],
  [
    "踏莎行",
    "周紫芝",
    "情似游丝，人如飞絮。\n泪珠阁定空相觑。\n一溪烟柳万丝垂，无因系得兰舟住。\n雁过斜阳，草迷烟渚。\n如今已是愁无数。\n明朝且做莫思量，如何过得今宵去。"
  ],
  [
    "雨中花令",
    "周紫芝",
    "山雨细、泉生幽谷，水满平田。\n雪茧红蚕熟後，黄云陇麦秋间。\n武陵烟暖，数声鸡犬，别是山川。\n嗟老去、倦游踪迹，长恨华颠。\n行尽吴头楚尾，空惭万壑千岩。\n不如休也，一庵归去，依旧云山。"
  ],
  [
    "点绛唇",
    "周紫芝",
    "燕子风高，小桃枝上花无数。\n乱溪深处。\n满地飞红雨。\n唤得春来，又送春归去。\n浑无绪。\n刘郎前度。\n空记来时路。"
  ],
  [
    "点绛唇",
    "周紫芝",
    "人道长生，算来世上何曾有。\n玉尊长倒。\n早是人间少。\n四十年来，历尽闲烦恼。\n如今老。\n大家开口。\n赢得花前笑。"
  ],
  [
    "临江仙",
    "周紫芝",
    "水远山长何处去，欲行人似孤云。\n十分瘦损沈休文。\n忍将秋水镜，容易与君分。\n试问梨花枝上雨，为谁弹满清尊。\n一江风月黯离魂。\n平波催短棹，小立送黄昏。"
  ],
  [
    "临江仙",
    "周紫芝",
    "记得武陵相见日，六年往事堪惊。\n回头双鬓已星星。\n谁知江上酒，还与故人倾。\n铁马红旗寒日暮，使君犹寄边城。\n只愁飞诏下青冥。\n不应霜塞晚，横槊看诗成。"
  ],
  [
    "好事近",
    "周紫芝",
    "江路绕青山，山翠扑衣轻湿。\n谁酿晚来云意，做一天愁色。\n竹溪斜度尽篮舆，疏梅暗香入。\n何处最关心事，恨落梅风急。"
  ],
  [
    "好事近",
    "周紫芝",
    "香蜡染宫黄，不属世间风月。\n分我照寒金蕊，伴小窗愁绝。\n高标独步本无双，一枝为谁折。\n压尽半春桃李，任满山如雪。"
  ],
  [
    "好事近",
    "周紫芝",
    "帘外一声歌，倾尽满城风月。\n看到酒阑羞处，想多情难说。\n周郎元是个中人，如今鬓如雪。\n自恨老来肠肚，诮不堪摧折。"
  ],
  [
    "好事近",
    "周紫芝",
    "雨後欲斜阳，红满井梧风叶。\n还是夜来时候，共小轩明月。\n不关纤手与调冰，消除这些热。\n自是月娥肌骨，似玉壶香雪。"
  ],
  [
    "好事近",
    "周紫芝",
    "春似酒杯浓，醉得海棠无力。\n谁染玉肌丰脸，做燕支颜色。\n送春风雨最无情，吹残也堪惜。\n何似且留花住，唤小鬟催拍。"
  ],
  [
    "好事近",
    "周紫芝",
    "秋意总关愁，那更与君轻别。\n从此共谁同醉，恨老来风月。\n遥知手板笑看云，江边醉时节，应为老人回首，记白头如雪。"
  ],
  [
    "感皇恩",
    "周紫芝",
    "残月挂征鞍，路长山绕。\n独拥寒貂犯霜晓。\n水边林下，孤负此生多少。\n星星空满鬓，因谁有。\n不如办个，短蓑长钓。\n唤取轻鸥伴人老。\n思量也胜，看人眉头眼脑。\n世间浑是梦，何时了。"
  ],
  [
    "感皇恩",
    "周紫芝",
    "玉箸点椒花，年华又杪。\n绛蜡烧残暗催晓。\n小窗醒处，梦断月斜江悄。\n故山春欲动，归程杳。\n天意不放，人生长少。\n富贵应须致身早。\n此宵长愿，赢取一尊娱老。\n假饶真百岁，能多少。"
  ],
  [
    "感皇恩",
    "周紫芝",
    "无事小神仙，世人谁会。\n著甚来由自萦系。\n人生须是，做些闲中活计。\n百年能几许，无多子。\n近日谢天，与片闲田地。\n作个茅堂待打睡。\n酒儿熟也，赢取山中一醉。\n人间如意事，只此是。"
  ],
  [
    "感皇恩",
    "周紫芝",
    "江上一山横，偶来同住。\n山北山南共来去。\n今朝何事，目送征鸿轻举。\n可堪吹不断，梨花雨。\n千里莫厌，重霄云路。\n飞下彤庭伴鹓鹭。\n紫骝乌帽，看尽章台风絮。\n故人应问我，今何处。"
  ],
  [
    "感皇恩",
    "周紫芝",
    "何处是云庵，本来无住。\n云共谁来共谁去。\n菊篱杯酒，聊为渊明频举。\n幅巾应屡湿，斜川雨。\n此去常恨，相从无路。\n记取孤飞水边鹭。\n重来一笑，又是柳飞残絮。\n梦魂飞不到，君闲处。"
  ],
  [
    "苏幕遮",
    "周紫芝",
    "水傍边，山尽处。\n唤取云来，共我山头住。\n分得一江风共雨。\n满院芙蓉，更听红妆舞。\n趁霜晴，闲独步。\n那里烟村，有个梅花树。\n小径斜穿来又去。\n醉後知他，有甚青云路。"
  ],
  [
    "苏幕遮",
    "周紫芝",
    "老相邀，山作伴。\n千里西来，始识庐山面。\n爱酒扬雄浑不管。\n天与邻翁，来慰穷愁眼。\n似惊鸿，吹又散。\n画柯横江，望断江南岸。\n地角天涯无尽远。\n一阕清歌，且放梨花满。"
  ],
  [
    "一剪梅・一翦梅",
    "周紫芝",
    "无限江山无限愁。\n两岸斜阳，人上扁舟。\n阑干吹浪不多时，酒在离尊，情满沧洲。\n早是霜华两鬓秋。\n目送飞鸿，那更难留。\n问君尺素几时来，莫道长江，不解西流。"
  ],
  [
    "千秋岁",
    "周紫芝",
    "小春时候。\n晴日吴山秀。\n霜尚浅，梅先透。\n波翻醽醁盏，雾暖芙蓉绣。\n持寿酒。\n仙娥特地回双袖。\n试问春多少。\n恩入芝兰厚。\n松不老，山长久。\n星占南极远，家是椒房旧。\n君一笑。\n金鸾看取人归後。"
  ],
  [
    "千秋岁",
    "周紫芝",
    "当年文焰。\n蜀锦词华烂。\n年正少，声初远。\n手攀天上桂，书奏蓬莱殿。\n人尽道，洛阳盛事今重见。\n千尺青苍干。\n直节凌霄汉。\n天未识，应嗟晚。\n饮残长寿盏，归奉春皇燕。\n金叶满。\n擗麟且受麻姑劝。"
  ],
  [
    "千秋岁",
    "周紫芝",
    "送春归去。\n说与愁无数。\n君去後，归何处。\n人应空懊恼，春亦无言语。\n寒日暮，腾腾醉梦随风絮。\n尽日间庭雨。\n红湿秋千柱。\n人恨切，莺声苦。\n拟倾浇闷酒，留取残红树。\n春去也，不成不为愁人住。"
  ],
  [
    "风入松",
    "周紫芝",
    "禁烟过後落花天。\n无奈轻寒。\n东风不管春归去，共残红、飞上秋千。\n看尽天涯芳草，春愁堆在阑干。\n楚江横断夕阳边。\n无限青烟。\n旧时云去今何处，山无数、柳涨平川。\n与问风前回雁，甚时吹过江南。"
  ],
  [
    "忆王孙",
    "周紫芝",
    "梅子生时春渐老。\n红满地、落花谁扫。\n旧年池馆不归来，又绿尽、今年草。\n思量千里乡关道。\n山共水、几时得到。\n杜鹃只解怨残春，也不管、人烦恼。"
  ],
  [
    "减字木兰花",
    "周紫芝",
    "快风消暑。\n门近雨边梅子树。\n昼梦腾腾。\n急雨声中唤不醒。\n轻衫短箑。\n林下日长聊散发。\n无计医贫。\n长作云山高卧人。"
  ],
  [
    "采桑子",
    "周紫芝",
    "云踪老去浑无定，飘泊寒空。\n又被东风。\n吹过江南第几峰。\n长安市上看花眼，不到衰翁。\n好趁归鸿。\n家在西岩碧桂丛。"
  ],
  [
    "渔父词・渔父",
    "周紫芝",
    "好个神仙张志和。\n平生只是一渔蓑。\n和月醉，棹船歌。\n乐在江湖可奈何。"
  ],
  [
    "渔父词・渔父",
    "周紫芝",
    "禁中图画访玄真。\n晚得歌词献紫宸。\n天一笑，物皆春。\n依旧扁舟钓白苹。"
  ],
  [
    "渔父词・渔父",
    "周紫芝",
    "解印归来暂结庐。\n有时同钓水西鱼。\n闲著屐，醉骑驴。\n分明人在辋川图。"
  ],
  [
    "渔父词・渔父",
    "周紫芝",
    "趁梅寻得水边枝。\n独棹渔船却过溪。\n人似玉，醉如泥。\n闲歌五色线中诗。"
  ],
  [
    "渔父词・渔父",
    "周紫芝",
    "人间何物是穷通。\n终向烟波作钓翁。\n江不动，月横空。\n漫郎船过小回中。"
  ],
  [
    "蝶恋花",
    "李弥逊",
    "百尺游丝当秀户。\n不系春晖，只系闲愁住。\n拾翠归来芳草路。\n避人蝴蝶双飞去。\n困脸羞眉无意绪。\n陌上行人，记得清明否。\n消息未来池阁暮。\n一饷梨花雨。"
  ],
  [
    "蝶恋花",
    "李弥逊",
    "足力穷时山已晦。\n却上轻舟，急棹穿沙背。\n云影渐随风力退。\n一川月白寒光碎。\n唤客主人陶谢辈。\n拂石移尊，不管游人醉。\n罗绮丛中无此会。\n只疑身在烟霞外。"
  ],
  [
    "蝶恋花",
    "李弥逊",
    "清晓天容争显晦。\n溪上群山，戢戢分驼背。\n谁似浮云知进退。\n疏林嫩日黄金碎。\n夜枕不眠憎鼠辈。\n困眼贪晴，拚被风烟醉。\n天意有情人不会。\n分明置我风波外。"
  ],
  [
    "蝶恋花",
    "李弥逊",
    "百叠青山江一缕。\n十里人家，路绕南台去。\n榕叶满川飞白鹭。\n疏帘半卷黄昏雨。\n楼阁峥嵘天尺五。\n荷芰风清，习习消袢暑。\n老子人间无著处。\n一尊来作横山主。"
  ],
  [
    "蝶恋花",
    "李弥逊",
    "小小芙蕖红半展。\n占早争先，不奈腰肢软。\n罗袜凌波娇欲颤。\n向人如诉闺中怨。\n把酒与君成眷恋。\n约束新荷，四面低歌扇。\n不放游人偷眼盼。\n鸳鸯叶底潜窥见。"
  ],
  [
    "虞美人",
    "李弥逊",
    "上阳迟日千门锁。\n花外流莺过。\n一番春去又经秋。\n惟有深宫明月、照人愁。\n暗中白发随芳草。\n却恨容颜好。\n更无魂梦到昭阳。\n肠断一双飞燕、在雕粱。"
  ],
  [
    "虞美人",
    "李弥逊",
    "海棠开後春谁主。\n日日催花雨。\n可怜新绿遍残枝。\n不见香腮和粉、晕燕脂。\n去年携手听金缕。\n正是花飞处。\n老来先自不禁愁。\n这样愁来欺老、几时休。"
  ],
  [
    "虞美人",
    "李弥逊",
    "金泥捍拨春声碎。\n恨入相思泪。\n醉欺秋水绿云斜。\n浑似梦中重到、阿环家。\n主人著意留春住。\n不醉无归去。\n只愁银烛晓生寒。\n明日落花飞絮、满长安。"
  ],
  [
    "虞美人",
    "李弥逊",
    "年年江上清秋节。\n盏面分霜月。\n不堪对月已伤离。\n那更梅花开後、海棠时。\n剑溪难驻仙游路。\n直上云霄去。\n藕花恰莫碍行舟。\n要趁潮头八月、到扬州。"
  ],
  [
    "虞美人",
    "李弥逊",
    "方壶小有人谁到。\n底事春知早。\n使君和气粲如花。\n更筑百花深处、驻春华。\n云关远枕苕溪浅。\n未放归怀展。\n看残红紫绿阴斜。\n鸾凤干霄却上、玉皇家。"
  ],
  [
    "青玉案",
    "李弥逊",
    "杨花尽做难拘管。\n也解趁、飞红伴。\n骢马无情人渐远。\n沙平浅渡，雨湿孤村，何处长亭晚。\n欲凭桃叶传春怨。\n算不似、斜风倩双燕。\n纵得书来春又换。\n只将心事，分付眉尖，寂寞梨花院。"
  ],
  [
    "菩萨蛮",
    "李弥逊",
    "小山娇翠低歌扇。\n雏莺学语春犹浅。\n无力响方檀。\n声随玉笋翻。\n垂鬟云乍染。\n媚靥香微点。\n未解作轻颦。\n凝情已动人。"
  ],
  [
    "菩萨蛮",
    "李弥逊",
    "凉飙轻散馀霞绮。\n疏星冷浸明河水。\n枕画檐风。\n秋生草际蛩。\n雁门离塞晚。\n不道衡阳远。\n归恨隔重山。\n楼高莫凭栏。"
  ],
  [
    "菩萨蛮",
    "李弥逊",
    "风庭瑟瑟灯明灭。\n碧梧枝上蝉声歇。\n枕冷梦魂惊。\n一阶寒水明。\n鸟飞人未起。\n月露清如洗。\n无语听残更。\n愁从两鬓生。"
  ],
  [
    "菩萨蛮",
    "李弥逊",
    "馀霞收尽寒烟绿。\n江山一片团明玉。\n枕画楼风。\n愁生草际蛩。\n金茎秋未老。\n两鬓吴霜早。\n忍负广寒期。\n清尊对语谁。"
  ],
  [
    "浣溪沙",
    "李弥逊",
    "小小茅茨隐翠微。\n桥平双手弄涟漪。\n好风还动去年枝。\n得雨疏梅肥欲展，人家次第有芳菲。\n惜花恰莫探春迟。"
  ],
  [
    "浣溪沙",
    "李弥逊",
    "箫鼓哀吟乐楚臣。\n牙樯锦缆簇江漘。\n调高彩笔逞尖新。\n海角逢时伤老大，莫辞卮酒话情亲。\n与君同是异乡人。"
  ],
  [
    "浣溪沙",
    "李弥逊",
    "向日南枝不奈晴。\n无风绛雪自飘零。\n画楼更作断肠声。\n小侧金荷迎落蕊，高烧银烛照残英。\n生愁斜月酒初醒。"
  ],
  [
    "临江仙",
    "李弥逊",
    "枝上子规催去旆，柳条偏系离情。\n片云留雨锁愁城。\n不堪明月夜，寂寞照南荣。\n莫作东山今日计，风雷已促鹏程。\n功成来伴赤松行。\n却寻鸿雁侣，尊酒会如星。"
  ],
  [
    "临江仙",
    "李弥逊",
    "燕去莺来昏又晓，劳生莫负心期。\n菊花何必待开时。\n十分浮玉蚁，一拍贯珠词。\n少借笔端烟雨力，不须露染风披。\n芳心微露定因谁。\n风流今太傅，萧洒古东篱。"
  ],
  [
    "临江仙",
    "李弥逊",
    "多病渊明刚止酒，不禁秋蕊浮香。\n饮船歌板已兼忘。\n吴霜羞鬓改，无语对红妆。\n小拈青枝撩鼻观，绝胜娇额涂黄。\n独醒滋味怕新凉。\n归来烛影乱，枕听更长。"
  ],
  [
    "临江仙",
    "李弥逊",
    "一片花飞春已减，那堪万点愁人。\n可能春便负闲身。\n细思愁不饮，却是自辜春。\n且共一尊追落蕊，犹胜陌上成尘。\n杯行到手莫辞频。\n杏花须记取，曾与此翁邻。"
  ],
  [
    "临江仙",
    "李弥逊",
    "试问花枝馀几许，卷帘细雨随人。\n风光犹恋苦吟身。\n海棠浑怯冷，为我强留春。\n细听惜花歌白雪，不知盏面生尘。\n吹开吹谢漫惊频。\n少陵真有味，爱酒觅南邻。"
  ],
  [
    "醉花阴",
    "李弥逊",
    "翠箔阴阴笼画阁。\n昨夜东风恶。\n香迳慢春泥，南陌东郊，惆怅妨行乐。\n伤春比似年时觉。\n潘鬓新来薄。\n何处不禁愁，雨滴花腮，和泪胭脂落。"
  ],
  [
    "醉花阴",
    "李弥逊",
    "紫菊红萸开犯早。\n独占秋光老。\n酝造一般清，比著芝兰，犹自争多少。\n霜刀翦叶呈纤巧。\n手拈迎人笑。\n云鬓一枝斜，小阁幽窗，是处都香了。"
  ],
  [
    "清平乐",
    "李弥逊",
    "烛花催晓。\n醉玉颓春酒。\n一骑东风消息到。\n占得鳖头龙首。\n长安去路骎骎。\n明朝跃马芳阴。\n应是花繁莺巧，东君著意琼林。"
  ],
  [
    "清平乐",
    "李弥逊",
    "一帘红雨。\n飘荡谁家去。\n门外垂杨千万缕。\n不把东风留住。\n旧巢燕子来迟。\n故园绿暗残枝。\n肠断画桥烟水，此情不许春知。"
  ],
  [
    "浪淘沙",
    "李弥逊",
    "把酒挽芳时。\n醉袖淋漓。\n多情楚客为秋悲。\n未抵香飘红褪也，独绕空枝。\n天女宝刀迟。\n露染风披。\n翠云叠叠拥铢衣。\n知道筠溪春寂寞，来慰相思。"
  ],
  [
    "浪淘沙",
    "李弥逊",
    "乐事信难逢。\n莫放匆匆。\n飞红撩乱减春容。\n临水不禁频送客，风袖龙锺。\n小阁画堂东。\n绮绣相重。\n尊前谁唱夏云峰。\n醒後欲寻溪上路，烟水无穷。"
  ],
  [
    "谒金门",
    "李弥逊",
    "春又老。\n愁似落花难扫。\n一醉一回才忘了。\n醒来还满抱。\n此恨欲凭谁道。\n柳外数声啼鸟。\n只恐春风吹不到。\n断云连碧草。"
  ],
  [
    "滴滴金",
    "李弥逊",
    "广平未拚心如铁。\n恨梅花、隔年别。\n化工翦水斗春风，似南枝和月。\n长鲸一饮宁论石。\n想高歌、醉瑶席。\n几时归去共尊罍，看寒花连陌。"
  ],
  [
    "诉衷情",
    "李弥逊",
    "小桃初破两三花。\n深浅散馀霞。\n东君也解人意，次第到山家。\n临水岸，一枝斜。\n照笼纱。\n可怜何事，苦爱施朱，减尽容华。"
  ],
  [
    "好事近",
    "李弥逊",
    "春苑杂花芳，诗老剩夸梅格。\n谁道武陵深处，便不如姑射。\n莫分红浅与红深，点点是春色。\n生怕一番风雨，半飘零江国。"
  ],
  [
    "鹤冲天",
    "李弥逊",
    "玉液，酿花光。\n来趁北窗凉。\n为君小摘蜀葵黄。\n一似嗅枝香。\n饮中仙，山中相。\n也道十分宫样。\n一般时候最宜尝。\n竹院月侵床。"
  ],
  [
    "天仙子",
    "李弥逊",
    "飞盖追春春约伫。\n繁杏枝头红未雨。\n小楼翠幕不禁风，芳草路。\n无尘处。\n明月满庭人欲去。\n一醉邻翁须记取。\n见说新妆桃叶女。\n明年却对此花时，留不住。\n花前语。\n总向似花人付与。"
  ],
  [
    "清平乐",
    "李弥逊",
    "断桥缺月。\n点点枝头雪。\n画角吹残声未歇。\n早是一年春别。\n寿阳弄粉成妆。\n柔肠结结丁香。\n可怕真梅轻妒，游蜂说与何妨。"
  ],
  [
    "清平乐",
    "李弥逊",
    "推愁何计。\n车下忘乘坠。\n日上南枝春有意。\n已讶红酥如缀。\n儿童缓整馀杯。\n芒鞋午夜重来。\n素面应憎月冷，真香不逐风回。"
  ],
  [
    "清平乐",
    "李弥逊",
    "长红小白。\n何处寻梅格。\n日日南山云满额。\n暗老一分春色。\n广平赋罢瑶香。\n细□花蕊商量。\n留得笔端雨露，後来收拾群芳。"
  ],
  [
    "点绛唇",
    "李弥逊",
    "翦翦疏花，托根宛在长松底。\n蔓柯相倚。\n便有凌霄志。\n丹凤忽来，小队迎秋起。\n留无计。\n待公归侍。\n重与分红翠。"
  ],
  [
    "虞美人",
    "李弥逊",
    "梨花院落溶溶雨。\n弱柳低金缕。\n画檐风露为谁明。\n青翼来时试问、董双成。\n去年春酒为眉寿。\n花影浮金斗。\n不须更觅老人星。\n但愿一年一上、一千龄。"
  ],
  [
    "醉花阴",
    "李弥逊",
    "池面芙蕖红散绮。\n鹊噪朱门喜。\n环佩响天风，香霭杯盘，更约麻姑侍。\n尘寰不隔蓬莱水。\n束带岩廊戏。\n瘦鹤与长松，且伴臞仙，久住人间世。"
  ],
  [
    "醉花阴",
    "李弥逊",
    "帘卷西风轻雨外。\n揖数峰横翠。\n楼上地行仙，压玉为醪，旋摘黄金蕊。\n一觞一阕千秋岁。\n不愿封侯贵。\n长伴紫髯翁，踏月吹箫，笑咏云山里。"
  ],
  [
    "感皇恩",
    "李弥逊",
    "花院小回廊，庭萱成行。\n水面红妆翠绡帐。\n蓬莱云近，风露一番清旷。\n星郎来碧落，长庚象。\n素志未酬，丹心益壮。\n且醉真珠小槽酿。\n不须皓齿，拍手狂歌清唱。\n一尊为寿庆，羲皇上。"
  ],
  [
    "感皇恩",
    "李弥逊",
    "密竹翦轻绡，华堂初建。\n卷上虾须待开宴。\n寿期春聚，芍药一番开遍。\n砌成锦步帐，笼弦管。\n绛节近颁，丹雏重见。\n花里双双乍归燕。\n重重乐事，凭仗东风拘管。\n一时分付与，金荷劝。"
  ],
  [
    "小重山",
    "李弥逊",
    "鞭凤骖鸾自斗杓。\n老君亲抱送，下层霄。\n人间仙李占春饶。\n千秋里，松月伴吹箫。\n故国水云遥。\n谪仙丹荔熟，剥红绡。\n南山影转卧金蕉。\n倾寒绿，眉寿比山高。"
  ],
  [
    "小重山",
    "李弥逊",
    "星斗心胸锦绣肠。\n厌随尘土客，逐炎凉。\n江山风月伴行藏。\n无人识，高卧水云乡。\n肘後有仙方。\n假饶丹未就，寿须长。\n儒冠多误莫思量。\n十分酒，菡萏小池塘。"
  ],
  [
    "渔家傲",
    "李弥逊",
    "海角秋高风力骤。\n楼台四面山容瘦。\n季子貂裘寒欲透。\n悬弧昼。\n高歌棣萼聊卮酒。\n且共追欢宽白首。\n清闲赢得身长久。\n世上功名翻覆手。\n为君寿。\n腰间要看悬金斗。"
  ],
  [
    "阮郎归",
    "李弥逊",
    "黄花犹未拆霜枝。\n今年秋较迟。\n六么催泛玉东西。\n登高庆诞时。\n神仙事，古来稀。\n且为千岁期。\n戏莱堂上两庞眉。\n何妨举案齐。"
  ],
  [
    "醉落托",
    "李弥逊",
    "霜林变绿。\n画帘桂子排香粟。\n一声檀板惊飞鹜。\n弦管楼高，谁在阑干曲。\n人生一笑难相属。\n满堂何必堆金玉。\n但求身健儿孙福。\n鹤发年年，同泛清尊菊。"
  ],
  [
    "柳梢青",
    "李弥逊",
    "寿烟笼席。\n采莲新按，舞腰无力。\n占尽风光，人间天上，今夕何夕。\n蓝袍换了莱衣，庆岁岁、君恩屡锡。\n连夜欢声，满城佳气，和春留得。"
  ],
  [
    "点绛唇",
    "李弥逊",
    "花信争先，暗将春意传桃李。\n寿卿同醉。\n绿野连珠履。\n麟阁丹青，眷注耆英裔。\n眉间喜。\n日边飞骑。\n来促东山起。"
  ],
  [
    "菩萨蛮",
    "李弥逊",
    "江城烽火连三月。\n不堪对酒长亭别。\n休作断肠声。\n老来无泪倾。\n风高帆影疾。\n目送舟痕碧。\n锦字几时来。\n薰风无雁回。"
  ],
  [
    "鹧鸪天",
    "王以宁",
    "昔有书生荐寿杯。\n清词妙绝贺方回。\n黄花也欲为君寿，先向重阳六日开。\n跻楚俗，上春台。\n政成归去位三台。\n明年寿酒君王劝，知有传宣敕使来。"
  ],
  [
    "鹧鸪天",
    "王以宁",
    "帝乙何年骑玉龙。\n武夷仙伯笑相从。\n长庚瑞应游仙梦，碧藕花开解愠风。\n歌既醉，乐元丰。\n明良相悦寿无穷。\n野人更有深深祝，笑指三台十八公。"
  ],
  [
    "鹧鸪天",
    "王以宁",
    "桃李纷纷春事催。\n桐花风定牡丹开。\n天麟下作人间瑞，玉燕清宵入梦来。\n红玉酎，紫霞杯。\n五云深处望三台。\n君家况有庭前柏，好个擎天八柱材。"
  ],
  [
    "临江仙",
    "王以宁",
    "眼看西园红与紫，年来几度芳菲。\n吾生四十渐知非。\n祗思青箬笠，江上雨霏霏。\n饮酒但知寻夏季，不须远慕安期。\n丹成仙去是何时。\n龟藏何必学，春日正迟迟。"
  ],
  [
    "临江仙",
    "王以宁",
    "此理循环如引锯，春来百草菲菲。\n道人一笑悟前非。\n功名真长物，夕霭与朝霏。\n梦褥清孙今绿隐，漫郎自许风期。\n江楼景物得旬时。\n平芜三百里，天阔夕阳迟。"
  ],
  [
    "临江仙",
    "王以宁",
    "闻道洛阳花正好，家家遮户春风。\n道人饮处百壶空。\n年年花下醉，看尽几番红。\n此拐又从何处去，飘蓬一任西东。\n语声虽异笑声同。\n一轮清夜月，何处不相逢。"
  ],
  [
    "浣溪沙",
    "王以宁",
    "起看船头蜀锦张。\n沙汀红叶舞斜阳。\n杖拿惊起睡鸳鸯。\n木落群山雕玉□，霜和冷月浸澄江。\n疏篷今夜梦潇湘。"
  ],
  [
    "思佳客",
    "吕渭老",
    "曾醉扬州十里楼。\n竹西歌吹至今愁。\n燕衔柳絮春心远，鱼入晴江水自流。\n情渺渺，梦悠悠。\n重寻罗带认银钩。\n挂帆欲伴渔人去，只恐桃花误客舟。"
  ],
  [
    "思佳客",
    "吕渭老",
    "薄薄山云欲湿花。\n双双燕子入帘斜。\n西楼尚记垂垂雪，酌酒犹残片片霞。\n人已远，发成华。\n小楼疏竹宅谁家。\n试凭去雁通消息，仙子当乘八月槎。"
  ],
  [
    "夜游宫",
    "吕渭老",
    "帘外繁霜未扫。\n楼角动、玉绳横晓。\n百和交焚瑞烟绕。\n霁霞明，画屏深，天渺渺。\n喜色连池沼。\n荐眉寿、玉儿娇小。\n早晚除书下天表。\n日初长，莫等闲，孤一笑。"
  ],
  [
    "浣溪沙",
    "吕渭老",
    "风扫长林雪压枝。\n纷纷冻鹊傍帘飞。\n一尊聊作破寒威。\n春意正愁梅漏泄，客情尤怕病禁持。\n曲阑干外日初迟。"
  ],
  [
    "南歌子",
    "吕渭老",
    "片片云藏雨，重重雾隐山。\n可怜新月似眉弯。\n今夜断肠凝望、小楼寒。\n梦断云房远，书长蜡炬残。\n夜妆应罢短屏间。\n都把一春心事、付梅酸。"
  ],
  [
    "如梦令",
    "吕渭老",
    "珠阁雨帘高卷。\n望断碧梧墙院。\n短梦有幽寻，晓枕一峰云乱。\n谁见。\n谁见。\n风散菊英千片。"
  ],
  [
    "浣溪沙",
    "吕渭老",
    "微绽樱桃一颗红。\n断肠声里唱玲珑。\n轻罗小扇掩酥胸。\n惹鬓蛛丝新有喜，窥窗月彩旧相从。\n清宵一醉许谁同。"
  ],
  [
    "浪淘沙",
    "吕渭老",
    "凉露洗秋空。\n菊径鸣蛩。\n水晶帘外月玲珑。\n烛蕊双悬人似玉，簌簌啼红。\n宋玉在墙东。\n醉袖摇风。\n心随月影入帘栊。\n戏著锦茵天样远，一段愁浓。"
  ],
  [
    "醉桃源・阮郎归",
    "吕渭老",
    "棂香新染砑红绫。\n腰肢瘦不胜。\n合欢小幌掩馀酲。\n芙蓉入梦频。\n山不尽，水无情。\n锦河隔锦茵。\n刘郎仙骨未应轻。\n桃花已误人。"
  ],
  [
    "思佳客",
    "吕渭老",
    "梦里相逢不记时。\n断肠多在杏花西。\n微开笑语兜鞋急，远有灯光掠鬓迟。\n辞永夜，失深期。\n一枝黄菊对伤悲。\n夜凉窗外闻裁剪，应熨沈香制舞衣。"
  ],
  [
    "小重山",
    "吕渭老",
    "雨洗檐花湿画帘。\n知他因甚地，瘦厌厌。\n玉人风味似冰蟾。\n愁不见，烟雾晓来添。\n烦恼旧时谙。\n新来一段事，未心甘。\n满怀离绪过春蚕。\n灯残也，谁见我眉尖。"
  ],
  [
    "柳梢青",
    "吕渭老",
    "远帘笼月。\n谁见南陌，子规啼血。\n萸糁菊英，整冠落帽，一时虚说。\n五湖自有深期，曾指定、灯花细说。\n燕子巢空，秋鸿程远，音书中绝。"
  ],
  [
    "卜算子",
    "吕渭老",
    "云破月高悬，照我双双泪。\n人在朱桥转曲西，翠幕重重闭。\n要见索商量，见了还无计。\n心似长檠一点灯，到晓清清地。"
  ],
  [
    "卜算子",
    "吕渭老",
    "眉为占愁多，镇日长长敛。\n试问心中有底愁，泪早千千点。\n莫唱短因缘，缘短犹伤感。\n谁信萧郎是路人，常有深深念。"
  ],
  [
    "卜算子",
    "吕渭老",
    "一日抵三秋，半月如千岁。\n自夏经秋到雪飞，一向都无计。\n续续说相思，不尽无穷意。\n若写幽怀一段愁，应用天为纸。"
  ],
  [
    "卜算子",
    "吕渭老",
    "得酒解愁烦，多病还疏酒。\n本是多情失意人，此味如何受。\n沈醉且高歌，不饮心常有。\n守著残灯斗著眉，怎不腰肢瘦。"
  ],
  [
    "如梦令",
    "吕渭老",
    "多谢西池桃李。\n伴我一春沈醉。\n能有几多香，陪了一江来泪。\n憔悴。\n憔悴。\n又是落花铺地。"
  ],
  [
    "豆叶黄・忆王孙",
    "吕渭老",
    "芰荷香外一声蝉。\n风撼琅玕惊昼眠。\n刻烛题诗花满笺。\n小神仙。\n对倚阑干月正圆。"
  ],
  [
    "豆叶黄・忆王孙",
    "吕渭老",
    "晚妆新试碧衫凉。\n金鸭犹残昨夜香。\n柳际风来月满廊。\n一双双。\n人对鸳鸯浴小塘。"
  ],
  [
    "豆叶黄・忆王孙",
    "吕渭老",
    "轻罗团扇掩微羞。\n酒满玻璃花满头。\n小板齐声唱石州。\n月如钩。\n一寸横波入鬓流。"
  ],
  [
    "豆叶黄・忆王孙",
    "吕渭老",
    "林花著雨褪胭脂。\n叶底双桃结子迟。\n对镜凭郎略皱眉。\n笑微微。\n燕子羞人必懒归。"
  ],
  [
    "豆叶黄・忆王孙",
    "吕渭老",
    "玉萧风外一声清。\n粉面婵娟月对明。\n紫府楼台夜不扃。\n羽衣轻。\n稳驾双鸾谒帝庭。"
  ],
  [
    "千秋岁",
    "吕渭老",
    "宝蟾悬镜。\n露颗倾荷柄。\n飞萤点点明花径。\n凝愁情不展，宿酒风还醒。\n天似晓，银河半落星相趁。\n心事都无定。\n才致元相称。\n春过了，秋将近。\n小窗通竹圃，野色连金井。\n得仗个，多情燕子分明问。"
  ],
  [
    "好事近",
    "吕渭老",
    "心事已成空，春尽百花零落。\n谁见黄鹂百啭，索东君评泊。\n晓来枝上语绵蛮，应悔向来错。\n看则绿阴青子，却恓惶无托。"
  ],
  [
    "南乡子",
    "吕渭老",
    "小雨阻行舟。\n人在烟林古渡头。\n欲挈一尊相就醉，无由。\n谁见横波入鬓流。\n百计不迟留。\n明月他时独上楼。\n水尽又山山又水，温柔。\n占断江南万斛愁。"
  ],
  [
    "南乡子",
    "吕渭老",
    "樊子唤春归。\n梦逐杨花满院飞。\n吹过西家人不见，依依。\n萍点荷钱又满池。\n屈指数佳期。\n何日凭肩对展眉。\n倾尽十分应不醉，迟迟。\n何惜樱桃杏子时。"
  ],
  [
    "浪淘沙",
    "吕渭老",
    "纤指捧玻璃。\n莫惜重持。\n自离阆苑失回期。\n门掩东风桃著子，帘影迟迟。\n楼上正横篦。\n荷气沾衣。\n谁将名玉碾花枝。\n不比寻常红与紫，取次芳菲。"
  ],
  [
    "卜算子",
    "吕渭老",
    "渡口看潮生，水满蒹葭浦。\n长记扁舟载月明，深入红云去。\n荷尽覆平池，忘了归来路。\n谁信南楼百尺高，不见如莲步。"
  ],
  [
    "小重山",
    "吕渭老",
    "云护柔条雪压枝。\n斜风吹绛蜡，点胭脂。\n蔷薇柔水麝分脐。\n园林晚，脉脉带斜晖。\n深阁绣帘低。\n宝奁匀泪粉，晚妆迟。\n一枝屏外对依依。\n清宵永，谁伴破寒卮。"
  ],
  [
    "惜分钗・撷芳词",
    "吕渭老",
    "春将半。\n莺声乱。\n柳丝拂马花迎面。\n小堂风。\n暮楼锺。\n草色连云，暝色连空。\n重重。\n秋千畔。\n何人见。\n宝钗斜照春妆浅。\n酒霞红。\n与谁同。\n试问别来，近日情悰。\n忡忡。"
  ],
  [
    "惜分钗・撷芳词",
    "吕渭老",
    "重帘挂。\n微灯下。\n背兰同说春风话。\n月盈楼。\n泪盈眸。\n觑著红茵，无计迟留。\n休休。\n莺花谢。\n春残也。\n等闲泣损香罗帕。\n见无由。\n恨难收。\n梦短屏深，清夜悠悠。\n悠悠。"
  ],
  [
    "如梦令",
    "吕渭老",
    "花趁清明争展。\n白白红红满院。\n莫怪泪痕多，爱底不能得见。\n凝恋。\n凝恋。\n门外雨飞帘卷。"
  ],
  [
    "鹊桥仙",
    "吕渭老",
    "西风不落，薄衾孤枕，记起花时些个。\n宿愁新恨两关心，说道理、分疏不可。\n别愁如絮，佳期何在，古屋萧萧灯火。\n打窗风雨又何消，梦未就、依前惊破。"
  ],
  [
    "点绛唇",
    "吕渭老",
    "扇列红鸾，赭黄日色明金殿。\n御香葱茜。\n宝仗香风暖。\n咫尺天颜，九奏朝阳管。\n群臣宴。\n醉霞凝面。\n午漏传宫箭。"
  ],
  [
    "点绛唇",
    "吕渭老",
    "俊眼犀心，尊前如有乘鸾便。\n过愁传怨。\n只许灯光见。\n见了重休，河汉明遮断。\n深深院。\n乱风飘霰。\n揉了双罗燕。"
  ],
  [
    "好事近",
    "吕渭老",
    "世事莫牵萦，乐取这闲时节。\n且恁醉来醒去，免光阴虚设。\n有则有个泼心儿，不敢被利名啜。\n却待两手分付，与风花雪月。"
  ],
  [
    "好事近",
    "吕渭老",
    "长记十年前，彼此玉颜云发。\n尊酒几番相对，乐春花秋月。\n而今各自困飘零，憔悴几年别。\n说著大家烦恼，且大家休说。"
  ],
  [
    "青玉案",
    "吕渭老",
    "一尊聊对西风醉。\n况九日、明朝是。\n曾与茱萸论子细。\n江天虚旷，暮林横远，人隔银河水。\n碧云渐展天无际。\n吹不断、黄昏泪。\n若作欢期须早计。\n如何得似，鬓边新菊，双结黄金蕊。"
  ],
  [
    "谒金门",
    "王之道",
    "春睡起。\n金鸭暖消沈水。\n笑比梅花鸾鉴里。\n嗅香还嚼蕊。\n琼户倚来重倚。\n又见夕阳西坠。\n门外马嘶郎且至。\n失惊心暗喜。"
  ],
  [
    "蝶恋花",
    "王之道",
    "春入花梢红欲半。\n水外绿杨，掩映笙歌院。\n霁日迟迟风扇暖。\n天光上下青浮岸。\n归去画楼烟暝晚。\n步拾梅英，点缀宫妆面。\n美目碧长眉翠浅。\n消魂正值回头看。"
  ],
  [
    "蝶恋花",
    "王之道",
    "檐溜潺潺朝复暮。\n燕子衔泥，穿幕来还去。\n素锦青袍知有处。\n花光草色迷汀渚。\n春不负人人自负。\n君看流觞，只恁良宵度。\n厌浥小桃如泣诉。\n东风莫漫飘红雨。"
  ],
  [
    "蝶恋花",
    "王之道",
    "城上春旗催日暮。\n柳絮沾泥，花蕊随流去。\n记得前时行乐处。\n小桥水渌初平渚。\n玉子纹楸谁胜负。\n不道光阴，暗向闲中度。\n天若有情容我诉。\n春来底事多阴雨。"
  ],
  [
    "蝶恋花",
    "王之道",
    "庭院雨馀秋意晚。\n一阵风来，到处清香遍。\n把酒对花情不浅。\n花前敢避金杯满。\n卜酴虽惯见。\n常恨搀先，不是君徒伴。\n莫把龙涎轻斗远。\n流芳肯逐炉烟断。"
  ],
  [
    "蝶恋花",
    "王之道",
    "碧雾暗消香篆半。\n花影穿帘，厌苍苔院。\n一双塘水暖。\n浮沈时近垂杨岸。\n雨过不知春事晚。\n但怪朱唇，得酒红潮面。\n野蔌山肴三四盏。\n携尊更向花前看。"
  ],
  [
    "蝶恋花",
    "王之道",
    "玉子纹楸频较路。\n胜负等闲，休冶黄金注。\n黑白斑斑乌间鹭。\n明窗净几谁知处。\n逼剥声中人不语。\n见可知难，步武来还去。\n何日挂冠宫一亩。\n相从识取棋中趣。"
  ],
  [
    "蝶恋花",
    "王之道",
    "曾向水边云外见。\n争似霜蕤，照映苍苔院。\n檀口半开金袅线。\n端相消得纶巾岸。\n点缀南枝红旋旋。\n准拟杯盘，日向花前宴。\n飞雪飘飘云不卷。\n何人览镜凭阑看。"
  ],
  [
    "蝶恋花",
    "王之道",
    "杏靥桃腮俱有腼。\n常避孤芳，独斗红深浅。\n犯雪凌霜芳意展。\n玉容似带春寒怨。\n分得数枝来小院。\n依倚铜瓶，标致能清远。\n淡月帘栊疏影转。\n骚人为尔柔肠断。"
  ],
  [
    "蝶恋花",
    "王之道",
    "寒雨霏霏江上路。\n不见书邮，病目空凝注。\n沙觜尽头飞白鹭。\n篙师指似人来处。\n自笑自怜还自语。\n钝滞如君，只合归田去。\n竹屋数间环圳亩。\n个中自有无穷趣。"
  ],
  [
    "玉连环・解连环",
    "王之道",
    "流水细通何处。\n柳溪新雨。\n清风十里送篮舆，行不尽、山无数。\n一簇楼台窣堵。\n老僧常住。\n悬知俗客不曾来，门外苍苔如许。"
  ],
  [
    "江城子",
    "王之道",
    "新篁初上箨龙陂。\n绿阴稀。\n绿阴稀。\n墙外石榴，花放两三枝。\n裙褶绛纱还半皱，追往事，惜佳期。\n流莺娇婉燕双飞。\n雨晴时。\n雨晴时。\n卢橘攒金，梅子更红肥。\n浊酒一杯从径醉，家纵远，梦中归。"
  ],
  [
    "江城子",
    "王之道",
    "寒光凌乱六花纤。\n巧穿帘。\n不鸣檐。\n十里黄垆，遥望辨青帘。\n玉树参差何处觅，吟雪曲，拈霜髯。\n坐来令我看无厌。\n拟名盐。\n试尝甜。\n飞入深潭，应照老蛟潜。\n三白频占来岁稔，良可喜，更何嫌。"
  ],
  [
    "青玉案",
    "王之道",
    "金尊照坐红裙绕。\n怪一饷、歌声悄。\n乱扑珠帘风絮晓。\n香薰笑语，酒烘颜色，莫逐流年老。\n诗涛入笔悬河倒。\n快万里云天为君扫。\n检点春容何处早。\n柳条青眼，梅梢粉面，得恁於人好。"
  ],
  [
    "青玉案",
    "王之道",
    "逢人借问钱塘路。\n我亦欲、西湖去。\n目送兰桡知几度。\n鳌峰浮玉，鲸波飞雪，正是潮来处。\n海棠花下春将暮。\n缓唱新词味佳句。\n见说东君曾梦许。\n柏台冠豸，金銮视草，便作商岩雨。"
  ],
  [
    "青玉案",
    "王之道",
    "半年不踏轩车路。\n仿佛过、长桥去。\n贴水行云风送度。\n两行高柳，一坡修竹，是我尝游处。\n黄鹂休叹青春暮。\n出谷迁乔旧家句。\n天意从人还许诉。\n凝寒和气，沈阴霁色，大旱滂沱雨。"
  ],
  [
    "谒金门",
    "曹勋",
    "春待去。\n帘外连天飞絮。\n老大心情慵纵步。\n草迷池上路。\n春去不知何处。\n欲问谁能分付。\n但有清阴遮院宇。\n晚莺和暮雨。"
  ],
  [
    "玉楼春",
    "曹勋",
    "昔年曾到神清洞。\n笑领希夷非夙梦。\n看时须到月边乌，养处且论铅与汞。\n土膏仍有黄芽动。\n神水浇香灵气种。\n夜深谁伴玉琴闲，鹤在九华松露重。"
  ],
  [
    "饮马歌",
    "曹勋",
    "边头春未到。\n雪满交河道。\n暮沙明残照。\n塞烽云间小。\n断鸿悲。\n陇月低。\n泪湿征衣悄。\n岁华老。"
  ],
  [
    "长寿仙促拍",
    "曹勋",
    "舜德日辉光，正初冬盛期。\n东朝喜、诞生时。\n向彤闱、清净均化有，自然和气。\n长生久视，金殿熙熙。\n宴瑶池。\n衣俱侍、玳筵启。\n花如锦、耀朝晖。\n太平际天子，天下养、共瞻诚意。\n南山虔祝，亿万同岁。"
  ],
  [
    "浣溪沙",
    "曹勋",
    "西苑烟光倚槛新。\n桃花艳艳静无尘。\n照溪红映一天云。\n肯放落红流出水，且寻歌舞赏明春。\n持杯知是洞中人。"
  ],
  [
    "浣溪沙",
    "曹勋",
    "日上龙城散晓阴。\n琼芳堂下玉成林。\n江梅开未十分深。\n随处锦亭穹帐暖，冷香邀住入衣襟。\n酒肠判断付频斟。"
  ],
  [
    "酒泉子",
    "曹勋",
    "连面霜风。\n野馆山村逢至日，开怀欲殢酒杯空。\n与谁同。\n一缄来信托飞鸿。\n信里催归无限意，黄昏应是出房栊。\n夜香浓。"
  ],
  [
    "诉衷情",
    "曹勋",
    "人情世态饱经过。\n眼也见来多。\n忙中掉得便去，不是有人唆。\n云似舞，水如歌。\n笑呵呵。\n这回还我，半世偎绥，一味磨跎。"
  ],
  [
    "诉衷情",
    "曹勋",
    "得抽头处好抽头。\n等待几时休。\n贤且广张四至，我早已优游。\n黄道服，布钱绉。\n煞风流。\n往来熟後，也没惊怕，也没忧愁。"
  ],
  [
    "朝中措",
    "曹勋",
    "酴醾芳架引繁英。\n香远透帘清。\n更与洛阳花市，一齐移在宫庭。\n琉璃万朵，娇红嫩紫，总是嘉名。\n殿阁真仙同赏，天颜喜入欢声。"
  ],
  [
    "朝中措",
    "曹勋",
    "斜斜整整暗江湾。\n蓑笠有无间。\n应与君家却暑，冷看白满群山。\n想来何处，金炉焰兽，玉斝酡颜。\n好是溪涵寒影，山影一棹人还。"
  ],
  [
    "谒金门",
    "曹勋",
    "香乍起。\n满院垂垂岩桂。\n未卷珠帘香已至。\n酒杯言笑里。\n叶下茸金繁蕊。\n别是清妍风致。\n更远随人闻细细。\n月华天似水。"
  ],
  [
    "谒金门",
    "曹勋",
    "春渐至。\n雪染梅梢轻细。\n试路新芜殊可喜。\n冷云闲照水。\n白苎今年不寄。\n最好且寻幽会。\n不怕清寒侵紫绮。\n看灯同晚醉。"
  ],
  [
    "玉蹀躞・解蹀躞",
    "曹勋",
    "雨过池台秋静，桂影凉清昼。\n槁叶喧空，疏黄满堤柳。\n风外残菊枯荷，凭阑一饷，犹喜冷香襟袖。\n少欢偶。\n人道消愁须酒。\n酒又怕醒後。\n这般光景，愁怀煞难受。\n谁念千种秋情，乍凉虽好，还恨夜长时候。"
  ],
  [
    "江神子・江城子",
    "曹勋",
    "南丰诗将驻灵江。\n下明光。\n惹天香。\n十雨五风，连岁致丰穰。\n初夏清和才四日，开寿席、宴华堂。\n严宸已奏二南章。\n眷循良。\n比龚黄。\n玉笋班联，宜冠紫微郎。\n从此锋车宣室召，摅相业、寿而康。"
  ],
  [
    "武陵春",
    "曹勋",
    "今岁重阳经闰早，金蕊粲繁枝。\n玉殿珠楼步辇随。\n高兴在东篱。\n且泛金英同潋滟，休与傲霜期。\n只恐秋香一夜衰。\n须插满头归。"
  ],
  [
    "武陵春",
    "曹勋",
    "玉露金风寻胜去，一月看三州。\n红叶黄花满意秋。\n真是巧装愁。\n我在天台山下住，松菊占深幽。\n归趁梅花映小楼。\n应问久迟留。"
  ],
  [
    "武陵春",
    "曹勋",
    "惨惨江云浑不动，玉雪耿孤芳。\n萼绿仙人带暗香。\n风韵冷尤长。\n陇信不来寒日晚，疏影照澄江。\n肯借横斜伴酒觞。\n应共月商量。"
  ],
  [
    "武陵春",
    "曹勋",
    "春到小园春草绿，烟雨湿云山。\n池上梅花已半残。\n无奈晚来寒。\n不怕醉多只怕醒，花影上阑干。\n人在东风缥缈间。\n谁与伴幽闲。"
  ],
  [
    "玉楼春",
    "曹勋",
    "九重盛旦薰风候。\n佳气氛氲横永昼。\n眉心烟彩拥群仙，华宴重开同圣后。\n箫韶宫殿锵金奏。\n香绕祥云腾宝兽。\n三千嫔御奉严宸，亿万斯年祈圣寿。"
  ],
  [
    "玉楼春",
    "曹勋",
    "佳时莫放游鞍倦。\n梅润清薰随处宴。\n不妨一半雨兼风，况对有情莺与燕。\n琼艘百柁花千点。\n肯使笙歌容易转。\n兴来人事酒消磨，谁问蚊雷和蚁战。"
  ],
  [
    "浪淘沙",
    "曹勋",
    "归意逐飞鸿。\n点点书空。\n爱渠南去晓烟中。\n不似老人尘土里，一似痴聋。\n庭院晚来风。\n还过秋客。\n旧时与客绕珍丛。\n有酒不曾无客醉，欢与秋浓。"
  ],
  [
    "浪淘沙",
    "曹勋",
    "秋杪喜新凉。\n烟淡池塘。\n团团岩桂作风光。\n多少水云萧散意，都付芬芳。\n雨逐漏声长。\n小院回廊。\n枕边清梦几悠扬。\n只恐四檐声未断，洗褪幽香。"
  ],
  [
    "鹧鸪天",
    "曹勋",
    "枫落吴江肃晓霜。\n洞庭波静耿云光。\n芳苞照眼黄金嫩，纤指开新白玉香。\n盐胜雪，喜初尝。\n微酸历齿助新妆。\n直须满劝三山酒，更喜持杯云水乡。"
  ],
  [
    "鹧鸪天",
    "曹勋",
    "准拟中秋快客情。\n新亭雨後喜登临。\n彩蟾特地中宵出，吹散层云十日阴。\n松露重，月烟深。\n祥云捧玉到天心。\n金波动是经年别，为酌金荷醉碧琳。"
  ],
  [
    "鹧鸪天",
    "曹勋",
    "曾到东风最上头。\n低云阁雨接溪流。\n只应缟袂闺房秀，尚带天香汗漫游。\n当日暇，从贤侯。\n冲寒迎翠小迟留。\n归骖白凤来何处，更指玉霄城畔楼。"
  ],
  [
    "鹧鸪天",
    "曹勋",
    "雪後疏香一两枝。\n高轩乘兴访春时。\n金蕉酌酒应须醉，玉指传觞岂易辞。\n嗟老大，喜追随。\n南楼宵漏任迟迟。\n已闻水部神仙语，更诵骑鲸短李诗。"
  ],
  [
    "好事近",
    "曹勋",
    "花动两山春，绿绕翠围时节。\n雨涨晓来湖面，际天光清彻。\n移尊兰棹压深波，歌吹与尘绝。\n应向断云浓淡，见湖山真色。"
  ],
  [
    "好事近",
    "曹勋",
    "密密偃蜂房，香远未应时霎。\n薇露紫烟浥尽，任风欺雪压。\n老人曾饮百川空，相对肯微呷。\n揽取占先风度，醉高烧红蜡。"
  ],
  [
    "好事近",
    "曹勋",
    "潮尽海波平，赏尽绿烟凉月。\n罗袂乍迎风快，悄喜欢不彻。\n一年好处记如今，朝暮更无热。\n庭院晚来些雨，是开尊时节。"
  ],
  [
    "一剪梅・一翦梅",
    "曹勋",
    "不占前村占宝阶。\n芳影横斜积渐开。\n水边竹外冷摇春，一带冲寒，香满襟怀。\n管领东风要有才。\n频携歌酒上春台。\n直须日日玉花前，金殿仙人，同赏同来。"
  ],
  [
    "御街行",
    "曹勋",
    "凌寒架雪知春近。\n闲探处、如相问。\n溪流清浅暮云低，玉蓓横斜风定。\n晚枝雀啅，幽姿方展，还映疏篁冷。\n镜鸾妆罢明梢嫩。\n犹记宜相并。\n如今却月别传香，知引何人幽兴。\n不堪楼上，昭华吹断，声与愁肠尽。"
  ],
  [
    "行香子",
    "曹勋",
    "也爱休官。\n也爱清闲。\n谢神天、教我愚顽。\n眼前万事，都不相干。\n访好林峦。\n好洞府，好溪山。\n日月如盘。\n缺又还圆。\n自然他、虎踞龙蟠。\n河东上下，一撞三关。\n看也非悭。\n也非易，也非难。"
  ],
  [
    "千秋岁",
    "曹勋",
    "洞房秀韵，结绮临春後。\n都压尽，名花柳。\n锦堂笼翡翠，璨枕同清昼。\n谁似得，佳时占断长欢偶。\n我昔闻名久。\n欲见成消瘦。\n寻不遇，空回首。\n征途难驻马，坐想冰姿秀。\n凭寄语，南归更趁酴醾酒。"
  ],
  [
    "菩萨蛮",
    "曹勋",
    "稽山鉴水无寒暑。\n荷香莲露相倾注。\n堂拟揖樵风。\n山围晚照红。\n桃根随秀叶。\n玉麈频招客。\n客况不言蓬。\n回船逸兴同。"
  ],
  [
    "菩萨蛮",
    "曹勋",
    "萧萧还是秋容暮。\n炉薰已冷氲香注。\n犹记踏香尘。\n东风满院春。\n冷烟迷望处。\n声断阑干雨。\n无计问行云。\n黄昏空掩门。"
  ],
  [
    "菩萨蛮",
    "曹勋",
    "花飞零乱随风舞。\n花梢犹带虚檐雨。\n帘幕映黄昏。\n江天日暮云。\n有人楼上望。\n生怕褰虚幌。\n冷落对炉薰。\n一春常怨春。"
  ],
  [
    "菩萨蛮",
    "曹勋",
    "等闲将度三春景。\n景春三度将闲等。\n愁怕更高楼。\n楼高更怕愁。\n弄花梅已动。\n动已梅花弄。\n梅看几年催。\n催年几看梅。"
  ],
  [
    "菩萨蛮",
    "曹勋",
    "雨昏连夜催炎暑。\n暑炎催夜连昏雨。\n长簟水波凉。\n凉波水簟长。\n翠鬟双倚醉。\n醉倚双鬟翠。\n香枕印红妆。\n妆红印枕香。"
  ],
  [
    "菩萨蛮",
    "曹勋",
    "玉珰摇素腰如束。\n束如腰素摇珰玉。\n宜更醉春期。\n期春醉更宜。\n绣鸳闲永昼。\n昼永闲鸳绣。\n归念不曾稀。\n稀曾不念归。"
  ],
  [
    "清平乐",
    "曹勋",
    "秋凉破暑。\n暑气迟迟去。\n最喜连日风和雨。\n断送凉生庭户。\n晚来灯火回廊。\n有人新酒初尝。\n且喜薄衾围暖，却愁秋月如霜。"
  ],
  [
    "清平乐",
    "曹勋",
    "一春老病。\n空过春光永。\n药鼎煎炉朝暮景。\n只是医方药性。\n经旬日色云遮。\n山高寒透窗纱。\n常恨檐头倾雨，犹能枕上看花。"
  ],
  [
    "清平乐",
    "曹勋",
    "赵家燕燕。\n宜在昭阳殿。\n春入馆娃深宫宴。\n秀色从来未见。\n浅颦轻笑都宜。\n临风好是腰肢。\n今夜松江归路，月明愁满清辉。"
  ],
  [
    "点绛唇",
    "曹勋",
    "怯雨羞云，翠鬟初按檀槽就。\n赏心时候。\n常劝花间酒。\n慢拈轻拢，怨感随纤手。\n胡沙奏。\n几行红袖。\n都道谁家有。"
  ],
  [
    "点绛唇",
    "曹勋",
    "不厌频来，探梅选胜湖山里。\n瑶林琼蕊。\n真是游方外。\n玉殿珠楼，不并人间世。\n何妨醉。\n都无寒意。\n满坐惟和气。"
  ],
  [
    "点绛唇",
    "曹勋",
    "有个庵儿，做来不大元非小。\n阳光常照。\n坐卧谁知道。\n炼得丹砂，不是人间灶。\n冲和妙。\n鹤鸣猿啸。\n一任西风老。"
  ],
  [
    "点绛唇",
    "曹勋",
    "一气冲融，浩然识取生缘处。\n敛归灵府。\n便作真铅柱。\n九任玄归，行处龙先虎。\n山头雨。\n散成清露。\n玛瑙生玄圃。"
  ],
  [
    "点绛唇",
    "曹勋",
    "石洞清寒，柳烟吹散松风静。\n日华光映。\n翠水环云径。\n道境多闲，不是人间景。\n谈清净。\n道师歌咏。\n花转云房影。"
  ],
  [
    "失调名",
    "曹勋",
    "自叹孤身早岁，黄河渡口蒙情。"
  ],
  [
    "西江月",
    "赵桓",
    "历代恢文偃武，四方晏粲无虞。\n奸臣招致北匈奴。\n边境年年侵侮。\n一旦金汤失守，万邦不救銮舆。\n我今父子在穹庐。\n壮士忠臣何处。"
  ],
  [
    "西江月",
    "赵桓",
    "塞雁嗈嗈南去，高飞难寄音书。\n只应宗社已丘墟。\n愿有真人为主。\n岭外云藏晓日，眼前路忆平芜。\n寒沙风紧泪盈裾。\n难望燕山归路。"
  ],
  [
    "眼儿媚",
    "赵桓",
    "宸传三百旧京华。\n仁孝自名家。\n一旦奸邪，倾天拆地，忍听琵琶。\n如今在外多萧索，迤逦近胡沙。\n家邦万里，伶仃父子，向晓霜花。"
  ],
  [
    "南歌子",
    "刘子",
    "卜夜容三献，微欢极一时。\n风流太守未庞眉。\n放出笔头光焰、压金闺。\n藻丽花骈蕊，清高雪亚枝。\n曼声恰与贯珠宜。\n听此直教拚得、醉翻卮。"
  ],
  [
    "南歌子",
    "刘子",
    "伎俩无多子，逍遥自许时。\n闲愁且莫著双眉。\n恰有梅香一点、到幽闺。\n宠辱棋翻局，光阴鸟度枝。\n颓然径醉是便宜。\n拟倩潭风吹绿、涨瑶卮。"
  ],
  [
    "小重山",
    "何大圭",
    "绿树莺啼春正浓。\n钗头青杏小，绿成丛。\n玉船风动酒鳞红。\n歌声咽，相见几时重。\n车马去匆匆。\n路随芳草远，恨无穷。\n相思只在梦魂中。\n今宵月，偏照小楼东。"
  ],
  [
    "蝶恋花",
    "何大圭",
    "鱼尾霞收明远树。\n翠色黏天，一叶迎风举。\n一笑相逢蓬海路。\n人间风月如尘土。\n翦水双眸云鬓吐。\n醉倒天瓢，笑语生香雾。\n此会未阑须记取。\n蟠桃几度吹红雨。"
  ],
  [
    "浣溪沙",
    "胡铨",
    "忽忽春归没计遮。\n百年都似散馀霞。\n持杯聊听浣溪沙。\n但觉暗添双鬓雪，不知落尽一番花。\n东风寒似夜来些。"
  ],
  [
    "转调定风波・定风波",
    "胡铨",
    "从古将军自有真。\n引杯看剑坐生春。\n扰扰介鳞何足扫。\n谈笑。\n纶巾羽扇典刑新。\n试问天山何日定。\n伫听。\n雅歌长啸静烟尘。\n解道汾阳是人杰。\n见说。\n如今也有谪仙人。"
  ],
  [
    "青玉案",
    "张孝祥",
    "红尘冉冉长安路。\n看风度、凝然去。\n唱彻阳关留不住。\n甘棠庭院，芰荷香渚。\n尽是相思处。\n龟鱼从此谁为主。\n好记江湖断肠句。\n万斛离愁休更诉。\n洞庭烟棹，楚楼风露。\n去作为霖雨。"
  ],
  [
    "蝶恋花",
    "张孝祥",
    "漠漠飞来双属玉。\n一片秋光，染就潇湘绿。\n雪转寒芦花蔌蔌。\n晚风细起波纹縠。\n落日闲云归意促。\n小倚蓬窗，写作思家曲。\n过尽碧湾三十六。\n扁舟只在滩头宿。"
  ],
  [
    "蝶恋花",
    "张孝祥",
    "恰则杏花红一树，拈指来时，结子青无数。\n漠漠春阴缠柳絮。\n一天风雨将春去。\n春到家山须小住。\n芍药樱桃，更是寻芳处。\n绕院碧莲三百亩。\n留春伴我春应许。"
  ],
  [
    "蝶恋花",
    "张孝祥",
    "画戟游闲刀入鞘。\n安石榴花，影落红栏小。\n似劝先生须饮釂。\n枕中鸿宝微传妙。\n衮衮锋车还急诏。\n满眼潇湘，总是恩波渺。\n归去槐庭思楚峤。\n觚稜月晓期分照。"
  ],
  [
    "蝶恋花",
    "张孝祥",
    "君泛仙槎银海去。\n後日相思，地角天涯路。\n草草杯磐深夜语。\n冥冥四月黄梅雨。\n莫拾明珠并翠羽。\n但使邦人，爱我如慈母。\n待得政成民按堵。\n朝天衣袂翩翩举。"
  ],
  [
    "鹧鸪天",
    "张孝祥",
    "咏彻琼章夜向阑。\n天移星斗下人间。\n九光倒影腾青简，一气回春绕绛坛。\n瞻北阕，祝南山。\n遥知仙仗簇清班。\n何人曾侍传柑宴，翡翠帘开识圣颜。"
  ],
  [
    "鹧鸪天",
    "张孝祥",
    "子夜封章扣紫清。\n五霞光里佩环声。\n驿传风火龙鸾舞，步入烟宵孔翠迎。\n瑶简重，羽衣轻。\n金童双引到通明。\n三湘五管同民乐，万岁千秋与帝龄。"
  ],
  [
    "鹧鸪天",
    "张孝祥",
    "忆昔追游翰墨场。\n武夷仙伯较文章。\n琅函奏号银台省，毡笔书名御苑墙。\n经十载，过三湘。\n横楣丽锦照传觞。\n醉馀吐出胸中墨，只欠彭宣到後堂。"
  ],
  [
    "鹧鸪天",
    "张孝祥",
    "月地云阶欢意阑。\n仙姿不合住人间。\n骖鸾已恨车尘远，泣凤空馀烛影残。\n情脉脉，泪珊珊。\n梅花音信隔关山。\n只应楚雨清留梦，不那吴霜绿易斑。"
  ],
  [
    "鹧鸪天",
    "张孝祥",
    "去日清霜菊满丛。\n归来高柳絮缠空。\n长驱万里山收瘴，径度层波海不风。\n阴得遍，岭西东。\n天教慈母寿无穷。\n遥知今夕称觞处，衣彩还将衣绣同。"
  ],
  [
    "鹧鸪天",
    "张孝祥",
    "阿母蟠桃不记春。\n长沙星里寿星明。\n金花罗纸新裁诏，贝叶旁行别授经。\n同犬子，祝龟龄。\n天教二老鬓长青。\n明年今日称觞处，更有孙枝满谢庭。"
  ],
  [
    "鹧鸪天",
    "张孝祥",
    "舞凤飞龙五百年。\n尽将锦绣裹山川。\n王家券册诸孙嗣，主第笙歌故国传。\n居玉铉，拥金蝉。\n祗今门户庆蝉联。\n君侯合侍明光殿，且作横槎海上仙。"
  ],
  [
    "鹧鸪天",
    "张孝祥",
    "浴殿西头白玉堂。\n湘江东畔碧玉幢。\n北辰躔次瞻星象，南国山川解印章。\n随步武，谢恩光。\n送公归趣舍人装。\n它年若肯传衣钵，今日应须传寿觞。"
  ],
  [
    "鹧鸪天",
    "张孝祥",
    "昼得游嬉夜得眠。\n农桑欲遍楚山川。\n问看百姓知公否，馀子纷纷定不然。\n思主眷，酌民言。\n与民称寿拜公前。\n只将心与天通处，合住人间五百年。"
  ],
  [
    "鹧鸪天",
    "张孝祥",
    "割镫难留乘马东。\n花枝争看袅长红。\n衮衣空使斯民恋，绿竹谁歌入相同。\n回武事，致年丰。\n几多遗爱在湘中。\n须知楚水枫林下，不似初闻长乐钟。"
  ],
  [
    "鹧鸪天",
    "张孝祥",
    "楚楚吾家千里驹。\n老人心事正关渠。\n风流合是阶除玉，爱惜真成掌上珠。\n纡彩绶，荐芳壶。\n老人还醉弟兄扶。\n问将何物为儿寿，付与家传万卷书。"
  ],
  [
    "鹧鸪天",
    "张孝祥",
    "又向荆州住半年。\n西风催放五湖船。\n来时露菊团金颗，去日池荷叠绿钱。\n斟别酒，扣离弦。\n一时宾从最多贤。\n今宵拼醉花迷坐，後夜相思月满川。"
  ],
  [
    "鹧鸪天",
    "张孝祥",
    "忆昔彤庭望日华。\n匆匆枯笔梦生花。\n郁轮袍曲惭新奏，风送银湾犯斗槎。\n追往事，甫新瓜。\n飞蓬何事及兰麻。\n一江湘水流馀润，十里河堤筑浅沙。"
  ],
  [
    "鹧鸪天",
    "张孝祥",
    "瞻跸门前识个人。\n柳眉桃脸不胜春。\n短襟衫子新来棹，四直冠儿内样新。\n秋色净，晓妆匀。\n不知何事在风尘。\n主翁若也怜幽独，带取妖饶上玉宸。"
  ],
  [
    "虞美人",
    "张孝祥",
    "庐敖夫妇骖鸾侣。\n相敬如宾主。\n森然兰玉满尊前。\n举案齐眉乐事、看年年。\n我家白发双垂雪。\n已是经年别。\n今宵归梦楚江滨。\n也学君家儿子、寿吾亲。"
  ],
  [
    "虞美人",
    "张孝祥",
    "雪花一尺江南北。\n薪尽炊无粟。\n老仙活国拭刀圭。\n十万人家生意、与春回。\n天公一笑酬阴德。\n赐与长生籍。\n今朝雪霁寿尊前。\n看我双亲都是、地行仙。"
  ],
  [
    "虞美人",
    "张孝祥",
    "雪消烟涨清江浦。\n碧草春无数。\n江南几树夕阳红。\n点点归帆吹尽、晚来风。\n楼头自擪昭华管。\n我已无肠断。\n断行双雁向人飞。\n织锦回文空住、寄它谁。"
  ],
  [
    "虞美人",
    "张孝祥",
    "溪西竹榭溪东路。\n溪上山无数。\n小舟却在晚烟中。\n更看萧萧微雨、打疏篷。\n无聊情绪如中酒。\n此意君知否。\n年时曾向此中行。\n有个人人相对、坐调筝。"
  ],
  [
    "虞美人",
    "张孝祥",
    "柳梢梅萼春全未。\n谁曾伤春意。\n一年好处是新春。\n柳底梅边只欠、那人人。\n凭春约住梅和柳。\n略待些时候。\n锦帆风送彩舟来。\n却遗香包娇叶、一齐开。"
  ],
  [
    "虞美人",
    "张孝祥",
    "罗衣怯雨轻寒透。\n陡做伤春瘦。\n个人无奈语佳期。\n徙倚黄昏池阁、等多时。\n当初不似休来好。\n来後空烦恼。\n倩人传语更商量。\n只得千金一笑、也甘当。"
  ],
  [
    "鹊桥仙",
    "张孝祥",
    "北窗凉透，南窗月上，浴罢满怀风露。\n不知何处有花来，但怪底、清香无数。\n炎州珍产，吴儿未识，天与幽芳独步。\n冰肌玉骨岁寒时，倩间止、堂中留住。"
  ],
  [
    "鹊桥仙",
    "张孝祥",
    "吹香成阵，飞花如雪，不那朝来风雨。\n可怜无处避春寒，但玉立、仙衣数缕。\n清愁万斛，柔肠千结，醉里一时分付。\n与君不用叹飘零，待结子、成阴归去。"
  ],
  [
    "鹊桥仙",
    "张孝祥",
    "横波滴素，遥山蹙翠，江北江南肠断。\n不知何处驭风来。\n云雾里、钗横鬓乱。\n香罗叠恨，蛮笺写意，付与瑶台女伴。\n醉时言语醒时羞，道醒了、休教再看。"
  ],
  [
    "鹊桥仙",
    "张孝祥",
    "湘江东畔，去年今日，堂上簪缨罗绮。\n弟兄同拜寿尊前，共一笑、欢欢喜喜。\n渚宫风月，边城鼓角，更好亲庭一醉。\n醉时同唱去年词，愿来岁、强如今岁。"
  ],
  [
    "鹊桥仙",
    "张孝祥",
    "南州名酒，北园珍果，都与黄香为寿。\n风流文物是家传，睨血指、旁观袖手。\n东风消息，西山爽气，总聚君家户牖。\n旧时曾识玉堂仙，在帝所、频开荐口。"
  ],
  [
    "鹊桥仙",
    "张孝祥",
    "明珠盈斗，黄金作屋，占了湘中秋色。\n金风玉露不胜情，看天上、人间今夕。\n枝头一点，琴心三叠，算有诗名消得。\n野堂从此不萧疏，问何日、尊前唤客。"
  ],
  [
    "鹊桥仙",
    "张孝祥",
    "黄陵庙下，送君归去，上水船儿一只。\n离歌声断酒杯空，容易里、东西南北。\n重湖风月，九秋天气，冉冉清愁如织。\n我家住在楚江滨，为频寄、双鱼素尺。"
  ],
  [
    "鹊桥仙",
    "张孝祥",
    "东明大士，吾家老子，是一元知非二。\n共携甘雨趁生朝，做万里、丰年欢喜。\n司空山上，长沙星里，乞与无边祥瑞。\n仙家日月镇常春，笑人说、长生久视。"
  ],
  [
    "南乡子",
    "张孝祥",
    "江上送归船。\n风雨排空浪拍天。\n赖有清尊浇别恨，凄然。\n宝蜡烧花看吸川。\n楚舞对湘弦。\n暖响围春锦帐毡。\n坐上定知无俗客，俱贤。\n便是朱张与少连。"
  ],
  [
    "画堂春",
    "张孝祥",
    "蟠桃一熟九千年。\n仙家春色无边。\n书堂日暖卷非烟。\n昼永风妍。\n看取蔬封汤沐，何妨频棹觥船。\n方瞳绿发对儒仙。\n岁岁尊前。"
  ],
  [
    "柳梢青",
    "张孝祥",
    "重阳时节。\n满城风雨，更催行色。\n陇树寒轻，海山秋老，清愁如织。\n一杯莫惜留连，我亦是、天涯倦客。\n後夜相思，水长山远，东西南北。"
  ],
  [
    "柳梢青",
    "张孝祥",
    "今年元夕。\n探尽江梅，都无消息。\n草市梢头，柳庄深处，雪花如席。\n一尊邻里相过，也随分、移时换节。\n玉辇端门，红旗夜市、凭君休说。"
  ],
  [
    "柳梢青",
    "张孝祥",
    "溪南溪北。\n玉香消尽，翠娇无力。\n月淡黄昏，烟横清晓，都无消息。\n无聊更绕空枝，断魂远、重招怎得。\n驿使归来，戍楼吹断，空成凄恻。"
  ],
  [
    "踏莎行",
    "张孝祥",
    "杨柳东风，海棠春雨。\n清愁冉冉无来处。\n曲径惊飞蛱蝶丛，回塘冻湿鸳鸯侣。\n舞彻霓裳，歌残金缕。\n蘼芜白芷愁烟渚。\n不识阳台梦里云，试听华表归来语。"
  ],
  [
    "踏莎行",
    "张孝祥",
    "洛下根株，江南栽种。\n天香国色千金重。\n花边三阁建康春，风前十里扬州梦。\n油壁轻车，青丝短鞚。\n看花日日催宾从。\n而今何许定王城，一枝且为邻翁送。"
  ],
  [
    "踏莎行",
    "张孝祥",
    "旋葺荒园，初开小径。\n物华还与东风竞。\n曲槛晖晖落照明，高城冉冉孤烟暝。\n柳色金寒，梅花雪静。\n道人随处成幽兴。\n一杯不惜小淹留，归期已理沧浪艇。"
  ],
  [
    "踏莎行",
    "张孝祥",
    "万里扁舟，五年三至。\n故人相见犹堪喜。\n山阴乘兴不须回，毗耶问疾难为对。\n不药身轻，高谈心会。\n匆匆我又成归计。\n它时江海肯相寻，绿蓑青弱看清贵。"
  ],
  [
    "踏莎行",
    "张孝祥",
    "藕叶池塘，榕阴庭院。\n年时好月今宵见。\n云鬓玉臂共清寒，冰绡雾縠谁裁剪。\n扑粉口绵，侵尘宝扇。\n遥知掩抑成凄怨。\n去程何许是归程，离觞为我深深劝。"
  ],
  [
    "踏莎行",
    "张孝祥",
    "古屋丛祠，孤舟野渡。\n长年与客分携处。\n漠漠愁阴岭上云，萧萧别意溪边树。\n我已北归，君方南去。\n天涯客里多歧路。\n须君早出瘴烟来，江南山色青无数。"
  ],
  [
    "踏莎行",
    "张孝祥",
    "时雨初晴，诏书随至。\n邦人父老为君喜。\n十年江海始归来，祥曦殿里搀班对。\n日月开明，风云感会。\n切须稳上平戎计。\n天教慈母寿无穷，看君黄发腰金贵。"
  ],
  [
    "踏莎行",
    "张孝祥",
    "桂岭南边，湘江东畔。\n三年两见生申旦。\n知君心地与天通，天教仙骨年年换。\n趁此仙风，乘槎宵汉。\n看看黄纸书来唤。\n但令丹鼎汞频添，莫辞酒盏春无算。"
  ],
  [
    "丑奴儿・采桑子",
    "张孝祥",
    "年年有个人生日，谁似君家。\n谁似君家。\n八十慈亲发未华。\n棠阴阁上棠阴满，满劝流霞。\n满劝流霞。\n来岁应添宰路沙。"
  ],
  [
    "丑奴儿・采桑子",
    "张孝祥",
    "伯鸾德耀贤夫妇，见说宜家。\n见说宜家。\n庭砌森森长玉华。\n天公遣注长生籍，服日餐霞。\n服日餐霞。\n寿纪应须海算沙。"
  ],
  [
    "丑奴儿・采桑子",
    "张孝祥",
    "十年闻说查山好，何日追游。\n木落霜秋。\n梦想云溪不那愁。\n主人好事长留客，尊酒夷犹。\n一笑登楼。\n兴在西峰上上头。"
  ],
  [
    "丑奴儿・采桑子",
    "张孝祥",
    "十分济楚邦之媛，此日追游。\n雨霁云收。\n梦入潇湘不那愁。\n主人白玉堂中老，曾侍凝旒。\n满酌琼舟。\n即上虚皇香案头。"
  ],
  [
    "丑奴儿・采桑子",
    "张孝祥",
    "珠灯璧月年时节，织手同携。\n今夕谁知，自拈梅花劝一卮。\n逢人问道归来也，日日佳期。\n管有来时。\n趁得手灯也未迟。"
  ],
  [
    "丑奴儿・采桑子",
    "张孝祥",
    "无双谁似黄郎子，自郐无讥。\n月满星稀。\n想见歌场夜打围。\n画眉京兆风流甚，应赋蛜蝛。\n杨柳依依。\n何日文箫共驾归。"
  ],
  [
    "浣溪沙",
    "张孝祥",
    "卷旗直入蔡州城。\n只倚精忠不要兵。\n贼营半夜落妖星。\n万旅云屯看整暇，十眉环坐却娉婷。\n白麻早晚下天庭。"
  ],
  [
    "浣溪沙",
    "张孝祥",
    "玉节珠幢出翰林。\n诗书谋帅眷方深。\n威声虎啸复龙吟。\n我是先生门下士，相逢有酒且教斟。\n高山流水遇知音。"
  ],
  [
    "浣溪沙",
    "张孝祥",
    "绝代佳人淑且真。\n雪为肌骨月为神。\n烛前花底不胜春。\n倚竹袖长寒卷翠，凌波袜小暗生尘。\n十分京落旧家人。"
  ],
  [
    "浣溪沙",
    "张孝祥",
    "妙手何人为写真。\n只难传处是精神。\n一枝占断洛城春。\n暮雨不堪巫峡梦，西风莫障瘐公尘。\n扁舟湖海要诗人。"
  ],
  [
    "浣溪沙",
    "张孝祥",
    "腊後春前别一般。\n梅花枯淡水仙寒。\n翠云裘著紫霞冠。\n仙品只今推第一，清香元不是人间。\n为君更拭小龙团。"
  ],
  [
    "浣溪沙",
    "张孝祥",
    "宝蜡烧春夜影红。\n梅花枝傍锦薰笼。\n曲琼低卷瑞香风。\n万里江山供燕几，一时宾主看谈锋。\n问君归计莫匆匆。"
  ],
  [
    "浣溪沙",
    "张孝祥",
    "六客西来共一舟。\n吴儿踏浪剪轻鸥。\n水光山色翠相浮。\n我欲吹箫明月下，略须停棹晚风头。\n从前五度到蕲州。"
  ],
  [
    "浣溪沙",
    "张孝祥",
    "已是人间不系舟。\n此心元自不惊鸥。\n卧看骇浪与天浮。\n对月只应频举酒，临风何必更搔头。\n暝烟多处是神州。"
  ],
  [
    "浣溪沙",
    "张孝祥",
    "冉冉幽香解钿囊。\n兰桡烟雨暗春江。\n十分清瘦为箫郎。\n遥忆牙樯收楚缆，应将玉箸点吴妆。\n有人萦断九回肠。"
  ],
  [
    "浣溪沙",
    "张孝祥",
    "楼下西流水拍堤。\n楼头日日望春归。\n雪晴风静燕来迟。\n留得梅花供半额，要将杨叶画新眉。\n莫教辜负早春时。"
  ],
  [
    "浣溪沙",
    "张孝祥",
    "方舡载酒下江东。\n箫鼓喧天浪拍空。\n万山紫翠映云重。\n拟看岳阳楼上月，不禁石首岸头风。\n作笺我欲问龙公。"
  ],
  [
    "浣溪沙",
    "张孝祥",
    "罗袜生尘洛浦东。\n美人春梦琐窗空。\n眉山蹙恨几千重。\n海上蟠桃留结子，渥洼天马去追风。\n不须多怨主人公。"
  ],
  [
    "浣溪沙",
    "张孝祥",
    "一片西飞一片东。\n高情已逐落花空。\n旧欢休问几时重。\n结习正如刀舔蜜，扫除须著絮因风。\n请君持此问龙公。"
  ],
  [
    "浣溪沙",
    "张孝祥",
    "鹊楼高晚雪融。\n鸳鸯池暖暗潮通。\n郁金黄染柳丝风。\n油壁不来春草绿，栏干倚遍夕阳红。\n江南山色有无中。"
  ],
  [
    "浣溪沙",
    "张孝祥",
    "妒妇滩头十八姨。\n颠狂无赖占佳期。\n唤它滕六把春欺。\n莺莺并燕燕，凄惶柳柳与梅梅。\n东君独自落便宜。"
  ],
  [
    "浣溪沙",
    "张孝祥",
    "行尽潇湘到洞庭。\n楚天阔处数峰青。\n旗梢不动晚波平。\n红蓼一湾纹缬乱，白鱼双尾玉刀明。\n夜凉船影浸疏星。"
  ],
  [
    "浪淘沙",
    "宋先生",
    "师指炼金丹。\n牢锁金关。\n工夫进火莫交闲。\n向己澄心观内景，闪电眉间。\n妙用在泥丸。\n神思难看。\n愚迷不悟隔千山。\n悟即如同观返掌，出世何难。"
  ],
  [
    "浪淘沙",
    "宋先生",
    "铅汞要加添。\n火候频煎。\n体中气足返阳全。\n养就婴儿并姹女，同坐同眠。\n髓实自身坚。\n运满三田。\n刀圭服了得神仙。\n只候功成并行满，独步朝元。"
  ],
  [
    "糖多令・唐多令",
    "宋先生",
    "搬载渡黄河。\n金关牢闭锁。\n运九还、须是功多。\n光透帘帏红似火。\n见金钱、万千朵。\n过水涌银波。\n充开牛斗过。\n进工夫、□□蹉跎。\n见个真人便是我。\n暗欢喜、笑呵呵。"
  ],
  [
    "桃源忆故人",
    "宋先生",
    "自从师指天机道。\n万卷仙经都晓。\n若会连精归脑。\n颜貌长不老。\n真铅真汞人知少。\n乌兔烹煎成宝。\n身外有身方了。\n玉帝金书召。"
  ],
  [
    "惜黄花",
    "宋先生",
    "天机大道。\n达者稀少。\n运戊己、龙蟠更虎绕。\n这一颗丹砂，凡世人难晓。\n间木金、坎离颠倒。\n阳全阴尽，形容不老。\n将水火烹煎，自然炉灶。\n待行功成就，炼无价宝。\n去朝元、七祖都了。"
  ],
  [
    "阮郎归",
    "宋先生",
    "一轮明月照三峰。\n彩霞飞满空。\n分明见我主人公。\n明珠透上宫。\n丹药炼，鼎中红。\n频频要用功。\n功成定是出樊笼。\n闲游仙洞中。"
  ],
  [
    "武陵春",
    "宋先生",
    "七返阳全阴去尽，精髓满三田。\n修道无为必自然。\n论甚後和先。\n认取五行真水火，须要识根源。\n自己丹砂著意看。\n何用外寻丹。"
  ],
  [
    "西江月",
    "叶适",
    "识贯事中枢纽，笔开象外精神。\n传观弓力异常钧。\n衣我六铢羞问。\n周后数茎命粒，鲁儒一点芳心。\n啄残栖老付谁论。\n谩要睡馀支枕。"
  ],
  [
    "望江南・忆江南",
    "王",
    "三杰後，福寿两无涯。\n食乳相君功未既，妩眉京兆眷方兹。\n富贵莫推辞。\n门两戟，却棹一纶丝。\n莼菜秋风鲈鲙美，桃花春水鳜鱼肥。\n笑傲霅溪湄。"
  ],
  [
    "小重山",
    "章良能",
    "柳暗花明春事深。\n小阑红芍药，已抽簪。\n雨馀风软碎鸣禽。\n迟迟日，犹带一分阴。\n往事莫沈吟。\n身闲时序好，且登临。\n旧游无处不堪寻。\n无寻处，惟有少年心。"
  ],
  [
    "鹊桥仙",
    "熊以宁",
    "隐君仙裔，帅垣佳配。\n谁似硕人清贵。\n几番鸾诰自天来，森绿绶、彩衣当砌。\n莲开十丈，留十荚，迟十日、瑶池秋至。\n殷勤祝寿指蟠桃，更重数、三千馀岁。"
  ],
  [
    "失调名",
    "詹克爱",
    "天孙亲织云锦，一笑天下河西。"
  ],
  [
    "失调名",
    "詹克爱",
    "空将别泪，洒作人间雨。"
  ],
  [
    "失调名",
    "詹克爱",
    "後会不知谁健，茱萸莫厌重看。"
  ],
  [
    "长相思",
    "张",
    "晴时看。\n雨时看。\n红绿云中驾彩鸾。\n阳台梦未阑。\n咏伊难。\n画伊难。\n服透东皇九转丹。\n光生玉炼颜。"
  ],
  [
    "梦游仙・戚氏",
    "张",
    "骖鸾侣，娇小怯云期。\n柳戏花游能几日，顿抛尘幻学希夷。\n清梦到瑶池。\n霞袂稳，那顾缕金衣。\n自与长生分姓谱，恰逢长老铸丹时。\n此意有谁知。"
  ],
  [
    "梦游仙・戚氏",
    "张",
    "晴昼永，闲步小园中。\n羽帔云轻苍佩响，宝冠星莹绀纱笼。\n波秀浅蛾峰。\n琳洞窈，人静理丝桐。\n泛指馀音摇桂影，过墙高韵入松风。\n月上翠楼东。"
  ],
  [
    "梦游仙・戚氏",
    "张",
    "飞梦去，闲到玉京游。\n尘隔天高那得暑，月明云薄淡於秋。\n宫殿锁金虬。\n冰佩冷，风扬紫绡裘。\n五色光中瞻帝所，方知碧落胜炎洲。\n香雾湿帘钩。"
  ],
  [
    "梦游仙・戚氏",
    "张",
    "归兴动，骑鹤下青冥。\n几点山河浮色界，一簪风露拂寒星。\n银汉悄无声。\n鸾啸舞，仙乐送霓旌。\n摘得琪花飞散了，却将何物送仙卿。\n衣上彩云轻。"
  ],
  [
    "昭君怨",
    "张",
    "拂晓拿舟东去。\n细看荷花垂露。\n红绿总吹香。\n一般凉。\n会享人天清福。\n休把两眉轻蹙。\n谁道做神仙。\n戴貂蝉。"
  ],
  [
    "昭君怨",
    "张",
    "船过柳湾亭曲。\n万叶圆荷浮绿。\n月照水珠明。\n一池星。\n光透玻璃香蒂。\n梦入藕丝中戏。\n却上小金台。\n罢归来。"
  ],
  [
    "昭君怨",
    "张",
    "月在碧虚中住。\n人向乱荷中去。\n花气杂风凉。\n满船香。\n云被歌声摇动。\n酒被诗情掇送。\n醉里卧花心。\n拥红衾。"
  ],
  [
    "霜天晓角",
    "张",
    "荷花闲拨。\n撑破玻璃滑。\n拂拂香风微度，吹雪乱、数根发。\n弄泉罗盖匝。\n万颗真珠撒。\n唱我莲歌归去，凌波步、水仙袜。"
  ],
  [
    "如梦令",
    "张",
    "人在骖鸾深院。\n误认落梅疏片。\n零乱舞东风，云淡水平天远。\n帘卷。\n帘卷。\n飞上绣不见。"
  ],
  [
    "南乡子",
    "张",
    "翠袖怯春寒。\n对雪偏宜傍彩阑。\n弱骨丰肌无限韵，凭肩。\n共看南窗玉数竿。\n羔酒莫留残。\n更觉娇随饮量宽。\n小立妖娇何所似，风前。\n柳絮飞时见牡丹。"
  ],
  [
    "乌夜啼",
    "张",
    "月儿犹未全明。\n乞怜生。\n几片彩云来去、更风轻。\n应见我。\n行又坐。\n苦凝情。\n卷起帘儿不睡、到三更。"
  ],
  [
    "菩萨蛮",
    "张",
    "风流不把花为主。\n多情管定烟和雨。\n潇洒绿衣长。\n满身无限凉。\n文笺舒卷处。\n似索题诗句。\n莫凭小阑干。\n月明生夜寒。"
  ],
  [
    "菩萨蛮",
    "张",
    "前生曾是风流侣。\n返魂却向南枝住。\n疏影卧晴溪。\n恰如沙暖时。\n绿窗娇插鬓。\n依约犹交颈。\n微笑语还羞。\n愿郎同白头。"
  ],
  [
    "菩萨蛮",
    "张",
    "藤床巧织波文小。\n翻书欲睡莺惊觉。\n绕舍灿明霞。\n短长旌节花。\n此身无系著。\n南北东西乐。\n碧宇朗吟归。\n天风香染衣。"
  ],
  [
    "折丹桂",
    "张",
    "玉为楼观银为地。\n秋到中分际。\n淡金光衬水晶球，上碧虚、千万里。\n香风浩荡吹蟾桂。\n影落澄波底。\n揭天箫鼓要诗成，任惊觉、鱼龙睡。"
  ],
  [
    "清平乐",
    "张",
    "苍涯叠嶂。\n有路梯云上。\n忽见地平方数丈。\n坐石风林相向。\n凤膺时作龙声。\n夜深惊动寒星。\n几点光芒欲下，傍人头上来听。"
  ],
  [
    "清平乐",
    "张",
    "猬房秋熟。\n紫实包黄玉。\n吹叶风高销旧绿。\n疏影半遮茅屋。\n山居未觉全贫。\n园收今岁盈。\n自拨砖炉松火，细煨分饷幽人。"
  ],
  [
    "谒金门",
    "张",
    "秋淡淡。\n弥望暮天云暗。\n窗小新糊便老眼。\n不应疏酒盏。\n菊净橙香霜晚。\n何处数声来雁。\n飞下湖边红蓼岸。\n有诗方许看。"
  ],
  [
    "谒金门",
    "张",
    "何许住。\n不属西湖烟雨。\n雪後偏怜香猛处。\n全胜开半树。\n试倩暖云收贮。\n桃杏尽教羞妒。\n只把新词林下去。\n一春休著雨。"
  ],
  [
    "柳梢青",
    "张",
    "一望清溪。\n两堤翠阴，半纸新诗。\n凉满衣裳，香生笔砚，风动窗扉。\n月明撑过船儿。\n载龙玉、双娥对吹。\n竹外山亭，花边水槛，不醉休归。"
  ],
  [
    "柳梢青",
    "张",
    "烟淡波平。\n蓬松岸蓼，红浅红深。\n满院西风，连宵良月，几处清砧。\n区区宦海浮沈。\n幸隐去、将愁素心。\n两鬓吴霜，一屏秦梦，谁是知音。"
  ],
  [
    "柳梢青",
    "张",
    "雨後天涯。\n微云送晚，过尽归鸦。\n何处开尊，海棠亭小，飞燕风斜。\n有人粲玉娇花。\n更翳凤、曾游帝家。\n长远身心，温柔情态，不枉多他。"
  ],
  [
    "好事近",
    "张",
    "手种满阑花，瑞露一枝先坼。\n拄个杖儿来看，两三人门客。\n今朝欢笑且衔杯，休更问明日。\n此意悠然谁会，有湖边风月。"
  ],
  [
    "诉衷情",
    "张",
    "筠笼白雁得时双。\n一自戏回塘。\n冰魂问归何处，明月影中藏。\n苹蓼岸，镇相将。\n忍思量。\n晓昏应是，梦绕江湖，怕见鸳鸯。"
  ],
  [
    "浣溪沙",
    "张",
    "无计长留月里花。\n收英巧付火前茶。\n绿尘飞处粉芳华。\n午夜露浓天竺径，一秋香满玉川家。\n扫除残梦入云涯。"
  ],
  [
    "虞美人",
    "张",
    "妆浓未试芙蓉脸。\n却扇凉犹浅。\n粉轻红袅一生娇。\n风外细香时伴、湿云飘。\n双飞属玉来还去。\n谁识幽闲趣。\n莫教疏雨暗黄昏。\n已是不禁秋色、怕销魂。"
  ],
  [
    "玉团儿",
    "张",
    "晓来一阵金风劣。\n把阆海、檀霞细屑。\n依就花儿，深藏叶底，不教人折。\n初开数朵谁知得。\n却又是、金风漏泄。\n吹起清芬，露成香露，月成香月。"
  ],
  [
    "眼儿媚",
    "张",
    "凄风吹露湿银床。\n凉月到西厢。\n蛩声未苦，桐阴先瘦，愁与更长。\n起来没个人采，枕上越思量。\n眼儿业重，假饶略睡，又且何妨。"
  ],
  [
    "眼儿媚",
    "张",
    "山矾风味木樨魂。\n高树绿堆云。\n水光殿侧，月华楼畔，晴雪纷纷。\n何如且向南湖住，深映竹边门。\n月儿照著，风儿吹动，香了黄昏。"
  ],
  [
    "眼儿媚",
    "张",
    "玄霜凉夜铸瑶丹。\n飘落翠藤间。\n西风万颗，明珠巧缀，零露初漙。\n诗人那识风流品，马乳漫堆盘。\n玉纤旋摘，银罂分酿，莫负清欢。"
  ],
  [
    "南歌子",
    "张",
    "种玉能延命，居山易学仙。\n青青一亩自锄烟。\n雾孕云蒸、肌骨更凝坚。\n熟染蜂房蜜，清添石鼎泉。\n雪香酥腻老来便。\n煨芋炉深、却笑祖师禅。"
  ],
  [
    "鹧鸪天",
    "张",
    "阴阴一架绀云凉。\n袅袅千丝翠蔓长。\n紫玉乳圆秋结穗，水晶珠莹露凝浆。\n相并熟，试新尝。\n累累轻翦粉痕香。\n小槽压就西凉酒，风月无边是醉乡。"
  ],
  [
    "江城子",
    "张",
    "试霜池面浅粼粼。\n鹊飞晴。\n远峰明。\n蓬岛群仙，来过瑞云清。\n龙榜当年人第一，黄叔度，是前生。\n玉堂行见演丝纶。\n彩毫轻。\n思难停。\n醉里长鲸，翻浪吸东溟。\n谢女风流相称好，今母更，鬓常青。"
  ],
  [
    "江城子",
    "张",
    "春风旗鼓石头城。\n急麾兵。\n斩长鲸。\n缓带轻裘，乘胜讨蛮荆。\n蚁聚蜂屯三十万，军面缚，赴行营。\n舳舻千里大江横。\n凯歌声。\n犬羊惊。\n尊俎风流，谈笑酒徐倾。\n北望旄头今已灭，河汉淡，两台星。"
  ],
  [
    "卜算子",
    "张",
    "常记十年前，共醉梅边路。\n别後频收尺素书，依旧情相与。\n早愿却来看，玉照花深处。\n风暖还听柳际莺，休唱闲居赋。"
  ],
  [
    "杨柳枝",
    "张",
    "绿蜡芽疏雪一包。\n绽云梢。\n清香却暑置堂坳。\n晚风飘。\n冰雹无声栖碧叶，笑仍娇。\n相随茉莉展轻绡。\n伴凉宵。"
  ],
  [
    "感皇恩",
    "张",
    "诗眼看青天，几多虚旷。\n雨过凉生气萧爽。\n白云无定，吹散作、鳞鳞琼浪。\n尚馀星数点，浮空上。\n明月飞来，寒光磨荡。\n仿佛轮间桂枝长。\n倚风归去，纵长啸、一声悠扬。\n乡摇山岳影，秋悲壮。"
  ],
  [
    "夜游宫",
    "张",
    "鹊相庞儿谁有。\n兀底便、笔描不就。\n小邈如何敢出手。\n细端相，甚精神、甚洗漱。\n到老长厮守。\n不吃饭、也须唧𠺕。\n你待包弹怎开口。\n暖底雪，活底花，嫩底柳。"
  ],
  [
    "蝶恋花",
    "张",
    "杨柳秋千旗斗舞。\n漠漠轻烟，罩定黄鹂语。\n红滴海棠娇半吐。\n燕脂水似朝来雨。\n行过池边携手路。\n都把多情，变作无情绪。\n惟有东风知住处。\n凭君送取温存去。"
  ],
  [
    "蝶恋花",
    "张",
    "门外沧洲山色近。\n鸥鹭双双，恼乱行云影。\n翠拥高筠阴满径。\n帘垂尽日林堂静。\n明月飞来烟欲暝。\n水面天心，两个黄金镜。\n慢飐轻摇风不定。\n渔歌欸乃谁同听。"
  ],
  [
    "蝶恋花",
    "张",
    "洒面松风凉似水。\n下看冰泉，喷薄溪桥底。\n叠叠层峰相对起。\n家居却在深山里。\n枝上凌霄红绕翠。\n飘下红英，翠影争摇曳。\n今夜岩扉休早闭。\n月明定有飞仙至。"
  ],
  [
    "鹊桥仙",
    "张",
    "暑云犹在，澄空欲变，入夜俳徊庭际。\n新秋知是昨宵来，爱残月、纤纤西坠。\n芭蕉老大，流萤衰倦，静里细观天意。\n轻风未有半分凉，奈人道、今宵好睡。"
  ],
  [
    "鹊桥仙",
    "张",
    "连汀接渚，萦蒲带藻，万镜香浮光满。\n湿烟吹霁木栏轻，照波底、红娇翠腕。\n玉纤采处，银笼携去，一曲山长水远。\n采鸳双惯贴人飞，恨南浦、离多梦短。"
  ],
  [
    "鹧鸪天",
    "张",
    "闲立飞虹远兴长。\n一方云锦荐疏凉。\n翻风翠盖无尘土，出水红妆有艳香。\n携靓侣，泛轻航。\n棹歌惊起野鸳鸯。\n同过清夏看新月，茉莉花园小象床。"
  ],
  [
    "鹧鸪天",
    "张",
    "不似琵琶不似琴。\n四弦陶写晋人心。\n指尖历历泉鸣涧，腹上锵锵玉振金。\n天外曲，月边音。\n为君转轴拟秋砧。\n又成雅集相依坐，清致高标记竹林。"
  ],
  [
    "临江仙",
    "张",
    "七个圈儿为岁数，年年用墨糊涂。\n一圈又剩半圈馀。\n看看云蔽月，三际等空虚。\n纵使古稀真个得，後来争免呜呼。\n肯闲何必更悬车。\n非关轻利禄，自是没工夫。"
  ],
  [
    "风入松",
    "张",
    "小樊标韵称香山。\n压尽花间。\n便须著个楼儿住，彩鸾看、飞舞妖闲。\n珠佩时因醉解，云扉常为春关。\n耳边属付话儿奸。\n休放蛮檀。\n绿窗惟怕今宵梦，莺声巧、春满阑干。\n待把衷肠教与，却愁长远都难。"
  ],
  [
    "浣溪沙",
    "高观国",
    "魂是湘云骨是兰。\n春风冰玉注芳颜。\n谁招仙子在人间。\n溅水裙儿香雾皱，唾花衫子碧云寒。\n洞箫声绝却骖鸾。"
  ],
  [
    "浣溪沙",
    "高观国",
    "偷得韩香惜未烧。\n吹箫人在月明桥。\n草芳似待玉骢骄。\n吹絮绣帘春澹澹，隔香罗帐夜迢迢。\n楚魂须著楚词招。"
  ],
  [
    "浣溪沙",
    "高观国",
    "云外峰峦翠欲埋。\n雨沾黄叶湿青鞋。\n小惊春色入寒荄。\n风月愁新空雁字，神仙梦冷忆鸾钗。\n凄凉不是好情怀。"
  ],
  [
    "浣溪沙",
    "高观国",
    "一色烟云澹不消。\n两峰眉黛为谁娇。\n春寒犹占木兰桡。\n燕子似甘愁寂寞，海棠未肯醉妖娆。\n小园嫩约尚萧条。"
  ],
  [
    "隔浦莲・隔浦莲近拍",
    "高观国",
    "银湾初霁暮雨。\n鹊赴秋期去。\n浅月窥清夜，凉生一天风露。\n纤巧云暗度。\n河桥路。\n缥缈乘鸾女。\n正容与。\n西厢旧约，玉娇谁见私语。\n柔情不尽，好似冰绡云缕。\n回首天涯又怨阻。\n无语。\n西风魂断机杼。"
  ],
  [
    "思佳客",
    "高观国",
    "入手西风意已羞。\n不须玉斧为重修。\n扑萤凉夜沈沈月，障面清歌澹澹秋。\n休弃置，且迟留。\n可怜又向箧中收。\n莫教暗损乘鸾女，汉殿凄凉万古愁。"
  ],
  [
    "思佳客",
    "高观国",
    "写出梨花雨後晴。\n凝脂洗尽见天真。\n春从翠髻堆边见，娇自红绡脱处生。\n天宝梦，马嵬尘。\n断魂无复到华清。\n恰如伫立东风里，犹听霓裳羯鼓声。"
  ],
  [
    "思佳客",
    "高观国",
    "有约湖山却解襟。\n昼眠占得一庭深。\n树边风色寒滋味，愁里年华雁信音。\n惊楚梦，听瑶琴。\n黄花尚可伴孤斟。\n断云万一成疏雨，却向湖边看晚阴。"
  ],
  [
    "思佳客",
    "高观国",
    "翦翠衫儿稳四停。\n最怜一曲凤箫吟。\n同心罗帕轻藏素，合字香囊半影金。\n春思悄，昼窗深。\n谁能拘束少年心。\n莺来惊碎风流胆，踏动樱桃叶底铃。"
  ],
  [
    "思佳客",
    "高观国",
    "不肯楼边著画船。\n载将诗酒入风烟。\n浪花溅白疑飞鹭，荷芰藏红似小莲。\n醒醉梦，唤吟仙。\n先秋一叶莫惊蝉。\n白云乡里温柔远，结得清凉世界缘。"
  ],
  [
    "思佳客",
    "高观国",
    "白玉楼台知几重。\n夜来望断广寒宫。\n一分乍阙婵娟影，二八尤宜冰雪容。\n云鬓露，玉钗风。\n水晶帘幕正玲珑。\n殷勤再为天香醉，可惜清光付晓钟。"
  ],
  [
    "霜天晓角",
    "高观国",
    "春云粉色。\n春水和云湿。\n试问西湖杨柳，东风外、几丝碧。\n望极。\n连翠陌。\n兰桡双桨急。\n欲访莫愁何处，旗亭在、画桥侧。"
  ],
  [
    "霜天晓角",
    "高观国",
    "炉烟浥浥。\n花露蒸沈液。\n不用宝钗翻炷，闲窗下、袅轻碧。\n醉拍。\n罗袖惜。\n春风偷染得。\n占取风流声价，韩郎是、旧相识。"
  ],
  [
    "霜天晓角",
    "高观国",
    "霜清水碧。\n冷浸红云湿。\n休说季伦锦帐，山南岸、更花密。\n露滴。\n空翠幂。\n两峰开霁色。\n不为浓妆一醉，西风帽、为谁侧。"
  ],
  [
    "眼儿媚",
    "高观国",
    "轻云终被断云留。\n不肯放春愁。\n翠楼旧倚，粉墙重见，歌酒风流。\n今朝毕竟吟情澹，芳意未全酬。\n东风向晚，莺花有意，吹转船头。"
  ],
  [
    "卜算子",
    "高观国",
    "屈指数春来，弹指惊春去。\n檐外蛛丝网落花，也要留春住。\n几日喜春晴，几夜愁春雨。\n十二雕窗六曲屏，题遍伤春句。"
  ],
  [
    "西江月",
    "高观国",
    "小舫半帘山色，断桥两岸秋阴。\n芙蓉消息已愁深。\n红染云机翠锦。\n几度烟波共酌，半生风月关心。\n飞来鸥鹭是知音。\n一笑歌边醉醒。"
  ],
  [
    "点绛唇",
    "高观国",
    "天外青鸾，几时常向人间住。\n断歌零舞。\n月上桐阴暮。\n憔悴潘郎，不解为花主。\n知何处。\n梦云愁雨。\n怕向西楼去。"
  ],
  [
    "点绛唇",
    "高观国",
    "钓月蓬闲，载诗却向旗亭醉。\n翠蒲阴外。\n莫放双鸥起。\n水佩仙裳，酒落烟云意。\n来相试。\n玉绡新制。\n要写蓬壶记。"
  ],
  [
    "踏莎行",
    "高观国",
    "水减堤痕，秋生屐齿。\n瘦筇唤起登高意。\n翠烟微冷梦凄凉，黄花香晚人憔悴。\n怀古风流，悲秋情味。\n紫萸劝入旗亭醉。\n玉人相见说新愁，可怜又湿西风泪。"
  ],
  [
    "踏莎行",
    "高观国",
    "花染烟香，柳摇风翠。\n春工写出清明意。\n翠湾还趁画船开，粉墙到处骄骢系。\n歌唤红裙，酒招青旆。\n吟情又许春风醉。\n何妨日日烂芳游，今宵先向西城睡。"
  ],
  [
    "恋绣衾",
    "高观国",
    "碧梧偷恋小窗阴。\n恨芭蕉、不展寸心。\n暗语近、阳台远，奈秋宵、砧断漏沈。\n月明欲教吹箫去。\n隔骖鸾、空留怨音。\n从此是、天涯阻，这一场、愁梦更深。"
  ],
  [
    "风入松",
    "高观国",
    "卷帘日日恨春阴。\n寒食新晴。\n马蹄只向南山去，长桥爱、花柳多情。\n红外风娇日暖，翠边水秀山明。\n杜郎歌酒过平生。\n到处蓬瀛。\n醉魂不入重城晚，浓欢寄、桃叶桃根。\n绣被嫩寒清晓，莺声唤醒春酲。"
  ],
  [
    "风入松",
    "高观国",
    "粉娇曾隔翠帘看。\n横玉声寒。\n夜深不管柔荑冷，樱朱度、香喷云鬟。\n霜月摇摇吹落，梅花簌簌惊残。\n萧郎且放凤箫闲。\n何处骖鸾。\n静听三弄霓裳罢，魂飞断、愁里关山。\n三十六宫天近，念奴却在人间。"
  ],
  [
    "南乡子",
    "高观国",
    "直柱倚冰弦。\n曾见胡儿马上弹。\n却笑琵琶风韵古，溅溅。\n想像湘妃水一帘。\n塞恨曲中传。\n两摺琴丝费玉纤。\n不似江南风月好，厌厌。\n拍手齐看舞袖边。"
  ],
  [
    "柳梢青",
    "高观国",
    "翠拂晴波，烟垂古岸，灞桥春色。\n斜带鸦啼，乱萦莺梦，愁丝如织。\n为怜张绪风流，正瘦损、宫腰褪碧。\n绽绾同心，留连不住，天涯行客。"
  ],
  [
    "少年游",
    "高观国",
    "春风吹碧，春云映绿，晓梦入芳茵。\n软衬飞花，远连流水，一望隔香尘。\n萋萋多少江南恨，翻忆翠罗裙。\n冷落闲门，凄迷古道，烟雨正愁人。"
  ],
  [
    "诉衷情",
    "高观国",
    "西楼杨柳未胜烟。\n寒峭落梅天。\n东风渡头波晚，一棹木兰船。\n花态度，酒因缘。\n只春怜。\n屏开山翠，雨怯云娇，尽付愁边。"
  ],
  [
    "夜行船",
    "高观国",
    "翦水天风吹醉醒。\n高楼外、冻云愁凝。\n袖口香寒，歌喉春暖，不管雁边寒紧。\n琼屑瑶花飞碎影。\n应须待、玉田千顷。\n小约梅英，教吟柳絮，春在绣红鸳锦。"
  ],
  [
    "谒金门",
    "高观国",
    "烟墅暝。\n隔断仙源芳径。\n雨歇花梢魂未醒。\n湿红如有恨。\n别後香车谁整。\n怪得画桥春静。\n碧涨平湖三十顷。\n归云何处问。"
  ],
  [
    "留春令",
    "高观国",
    "断霞低映，小桥流水，一川平远。\n柳影人家起炊烟，彷佛似、江南岸。\n马上东风吹醉面。\n问此情谁管。\n花里清歌酒边情，问何日、重相见。"
  ],
  [
    "留春令",
    "高观国",
    "粉绡轻试，绿裙微褪，吴姬娇小。\n一点清香著芳魂，便添起、春怀抱。\n玉脸窥人舒浅笑。\n寄此情天渺。\n酒醒罗浮角声寒，正月挂、南枝晓。"
  ],
  [
    "留春令",
    "高观国",
    "玉清冰瘦，洗妆初见，春风头面。\n等得黄昏月溪寒，爱顾影、临清浅。\n历尽冰霜空羞怨。\n怨粉香消减。\n江北江南旧情多，奈笛里、关山远。"
  ],
  [
    "留春令",
    "高观国",
    "玉妃春醉，夜寒吹堕，江南风月。\n一自情留馆娃宫，在竹外、尤清绝。\n贪睡开迟风韵别。\n向杏花休说。\n角冷黄昏艳歌残，怕惊落、燕脂雪。"
  ],
  [
    "太常引",
    "高观国",
    "玉肌轻衬碧霞衣。\n似争驾、翠鸾飞。\n羞问武陵溪，笑女伴、东风醉时。\n不飘红雨，不贪青子，冷澹却相宜。\n春晚涌金池，问一片、将愁寄谁。"
  ],
  [
    "浪淘沙",
    "高观国",
    "啼魄一天涯。\n怨入芳华。\n可怜零血染烟霞。\n记得西风秋露冷，曾浼司花。\n明月满窗纱。\n倦客思家。\n故宫春事与愁赊。\n冉冉断魂招不得，翠冷红斜。"
  ],
  [
    "蝶恋花",
    "魏了翁",
    "又见王正班玉瑞。\n霁月光风，恰与元宵际。\n横玉一声天似水。\n阳春到处皆生意。\n十载奔驰今我里。\n昔□元非，未信今皆是。\n风月惺惺人自醉。\n却将醉眼看荣悴。"
  ],
  [
    "临江仙",
    "魏了翁",
    "九十秋光三十八，新居初度称觞。\n青衫彩服列郎娘。\n孙枝无处著，犹欠两东床。\n尽是当年亲手种，如今满院芬芳。\n只凭方寸答苍苍。\n个中无尽藏，谁弱又谁强。"
  ],
  [
    "临江仙",
    "魏了翁",
    "细雨斜风驱晓瘴，绰开坦坦长途。\n膏车秣马问程初。\n梅梢迎候骑，雁影度平芜。\n行己不论官小大，穷探不间精粗。\n只从厚处作规模。\n简编迂事业，屋漏拙功夫。"
  ],
  [
    "感皇恩",
    "魏了翁",
    "三峡打头风，吹回荆步。\n坎止流行谩随遇。\n须臾风静，重踏西来旧武。\n世间忧喜地，分明觑。\n喜事虽新，忧端依旧，徒为岷峨且欢舞。\n阴云掩映，天末扣阍无路。\n一鞭归去也，鸥为侣。"
  ],
  [
    "南乡子",
    "魏了翁",
    "万里载浮名。\n忆昔从容下帝京。\n冉冉七年如昨梦，分明。\n赢得存存夜气清。\n谁使滥专城。\n有罪当诛尚薄刑。\n细数当时同省士，皆卿。\n落落韶阳独九龄。"
  ],
  [
    "临江仙",
    "魏了翁",
    "尚忆去年称寿日，彩衣犹带天香。\n今年还见雁成行。\n两头娘子拜，笑领伯仁觞。\n知是几年培植底，如今满院芬芳。\n只凭方寸答苍苍。\n春风来不断，点缀艳阳妆。"
  ],
  [
    "临江仙",
    "魏了翁",
    "腰著万钉犀玉夸，肘垂斗大金章。\n非关性分总寻常。\n要知真乐处，彩服鬓毛苍。\n浩荡春风生玉树，蒸成满院芬芳。\n斗城无处著韶光。\n会归天上去，长捧伯仁觞。"
  ],
  [
    "鹧鸪天",
    "魏了翁",
    "十载交盟可重寻。\n剩於棠茇细论心。\n云障晚日供秋思，风递荷书作晚阴。\n纡胜引，豁尘襟。\n未须紫马去骎骎。\n玻璃无计留君住，但乞天公三日霖。"
  ],
  [
    "蝶恋花",
    "吴文英",
    "北斗秋横云髻影。\n莺羽衣轻，腰减青丝剩。\n一曲游仙闻玉磬。\n月华深院人初定。\n十二阑干和笑凭。\n风露生寒，人在莲花顶。\n睡重不知残酒醒。\n红帘几度啼鸦暝。"
  ],
  [
    "蝶恋花",
    "吴文英",
    "明月枝头香满路。\n几日西风，落尽花如雨。\n倒照秦眉天镜古。\n秋明白鹭双飞处。\n自摘霜葱宜荐俎。\n可惜重阳，不把黄花与。\n帽堕笑凭纤手取。\n清歌莫送秋声去。"
  ],
  [
    "浣溪沙",
    "吴文英",
    "新梦游仙驾紫鸿。\n数家灯火灞桥东。\n吹箫楼外冻云重。\n石瘦溪根船宿处，月斜梅影晓寒中。\n玉人无力倚东风。"
  ],
  [
    "浣溪沙",
    "吴文英",
    "冰骨清寒瘦一枝。\n玉人初上木兰时。\n懒妆斜立澹春姿。\n月落溪穷清影在，日长春去画帘垂。\n五湖水色掩西施。"
  ],
  [
    "浣溪沙",
    "吴文英",
    "千盖笼花斗胜春。\n东风无力扫香尘。\n尽沿高阁步红云。\n闲里暗牵经岁恨，街头多认旧年人。\n晚钟催散又黄昏。"
  ],
  [
    "浣溪沙",
    "吴文英",
    "蝶粉蜂黄大小乔。\n中庭寒尽雪微销。\n一般清瘦各无聊。\n窗下和香封远讯，墙头飞玉怨邻箫。\n夜来风雨洗春娇。"
  ],
  [
    "浣溪沙",
    "吴文英",
    "门隔花深梦旧游。\n夕阳无语燕归愁。\n玉纤香动小帘钩。\n落絮无声春堕泪，行云有影月含羞。\n东风临夜冷於秋。"
  ],
  [
    "浣溪沙",
    "吴文英",
    "波面铜花冷不收。\n玉人垂钓理纤钩。\n月明池阁夜来秋。\n江燕话归成晓别，水花红减似春休。\n西风梧井叶先愁。"
  ],
  [
    "浣溪沙",
    "吴文英",
    "门巷深深小画楼。\n阑干曾识凭春愁。\n新蓬遮却绣鸳游。\n桃观日斜香掩户，苹溪风起水东流。\n紫萸玉腕又逢秋。"
  ],
  [
    "浣溪沙",
    "吴文英",
    "曲角深帘隐洞房。\n正嫌玉骨易愁黄。\n好花偏占一秋香。\n夜气清时初傍枕，晓光分处未开窗。\n可怜人似月中孀。"
  ],
  [
    "玉楼春",
    "吴文英",
    "茸茸狸帽遮梅额。\n金蝉罗翦胡衫窄。\n乘肩争看小腰身，倦态强随闲鼓笛。\n问称家住城东陌。\n欲买千金应不惜。\n归来困顿殢春眠，犹梦婆娑斜趁拍。"
  ],
  [
    "玉楼春",
    "吴文英",
    "华堂夜宴连清晓。\n醉里笙歌云窈袅。\n酿来千日酒初尝，过却重阳秋更好。\n阿儿早晚成名了。\n玉树阶前春满抱。\n天边金镜不须磨，长与妆楼悬晚照。"
  ],
  [
    "点绛唇",
    "吴文英",
    "推枕南窗，拣花寒入单纱浅。\n雨帘不卷。\n空碍调雏燕。\n一握柔葱，香染榴巾汗。\n音尘断。\n画罗闲扇。\n山色天涯远。"
  ],
  [
    "点绛唇",
    "吴文英",
    "时霎清明，载花不过西园路。\n嫩阴绿树。\n正是春留处。\n燕子重来，往事东流去。\n征衫贮。\n旧寒一缕。\n泪湿风帘絮。"
  ],
  [
    "点绛唇",
    "吴文英",
    "卷尽愁云，素娥临夜新梳洗。\n暗尘不起。\n酥润凌波地。\n辇路重来，仿佛灯前事。\n情如水。\n小楼熏被。\n春梦笙歌里。"
  ],
  [
    "秋蕊香",
    "吴文英",
    "宝月惊尘堕晓。\n愁锁空枝斜照。\n古苔几点露萤小。\n销减秋光旋少。\n佩丸尚忆春酥袅。\n故人老。\n断香忍和泪痕扫。\n魂返东篱梦窅。"
  ],
  [
    "秋蕊香",
    "吴文英",
    "懒浴新凉睡早。\n雪靥酒红微笑。\n倚楼起把绣针小。\n月冷波光梦觉。\n怕闻井叶西风到。\n恨多少。\n粉河不语堕秋晓。\n云雨人间未了。"
  ],
  [
    "诉衷情",
    "吴文英",
    "阴阴绿润暗啼鸦。\n陌上断香车。\n红云深处春在，飞出建章花。\n春此去，那天涯。\n几烟沙。\n忍教芳草，狼藉斜阳，人未归家。"
  ],
  [
    "诉衷情",
    "吴文英",
    "柳腰空舞翠裙烟。\n尽日不成眠。\n花尘浪卷清昼，渐变晚阴天。\n吴社水，系游船。\n又经年。\n东风不管，燕子初来，一夜春寒。"
  ],
  [
    "诉衷情",
    "吴文英",
    "片云载雨过江鸥。\n水色澹汀洲。\n小莲玉惨红怨，翠被又经秋。\n凉意思，到南楼。\n小帘钩。\n半窗灯晕，几叶芭蕉，客梦床头。"
  ],
  [
    "诉衷情",
    "吴文英",
    "西风吹鹤到人间。\n凉月满缑山。\n银河万里秋浪，重载客槎还。\n河汉女，巧云鬟。\n夜阑干。\n钗头新约，针眼娇颦，楼上秋寒。"
  ],
  [
    "夜游宫",
    "吴文英",
    "窗外捎溪雨响。\n映窗里、嚼花灯冷。\n浑似潇湘系孤艇。\n见幽仙，步凌波，月边影。\n香苦欺寒劲。\n牵梦绕、沧涛千顷。\n梦觉新愁旧风景。\n绀云敧，玉搔斜，酒初醒。"
  ],
  [
    "夜游宫",
    "吴文英",
    "春语莺迷翠柳，烟隔断、晴波远岫。\n寒压重帘幔拖绣。\n袖炉香，倩东风，与吹透。\n花讯催时候。\n旧相思、偏供闲昼。\n春澹情浓半中酒。\n玉痕销，似梅花，更清瘦。"
  ],
  [
    "醉桃源・阮郎归",
    "吴文英",
    "金丸一树带霜华。\n银台摇艳霞。\n烛阴树影两交加。\n秋纱机上花。\n飞醉笔，驻吟车。\n香深小隐家。\n明朝新梦付啼鸦。\n歌阑月未斜。"
  ],
  [
    "醉桃源・阮郎归",
    "吴文英",
    "沙河塘上旧游嬉。\n卢郎年少时。\n一声长笛月中吹。\n和云和雁飞。\n惊物换，叹星移。\n相看两鬓丝。\n断肠吴苑草凄凄。\n倚楼人未归。"
  ],
  [
    "醉桃源・阮郎归",
    "吴文英",
    "青春花姊不同时。\n凄凉生较迟。\n艳妆临水最相宜。\n风来吹秀漪。\n惊旧事，问长眉。\n月明仙梦回。\n凭阑人但觉秋肥。\n花愁人不知。"
  ],
  [
    "醉桃源・阮郎归",
    "吴文英",
    "翠阴浓合晓莺堤。\n春如日坠西。\n画图新展远山齐。\n花深十二梯。\n风絮晚，醉魂迷。\n隔城闻马嘶。\n落红微沁绣鸳泥。\n秋千教放低。"
  ],
  [
    "如梦令",
    "吴文英",
    "春在绿窗杨柳。\n人与流莺俱瘦。\n眉底暮寒生，帘额时翻波皱。\n风骤。\n风骤。\n花径啼红满袖。"
  ],
  [
    "如梦令",
    "吴文英",
    "秋千争闹粉墙。\n闲看燕紫莺黄。\n啼到绿阴处，唤回浪子闲忙。\n春光。\n春光。\n正是拾翠寻芳。"
  ],
  [
    "望江南・忆江南",
    "吴文英",
    "衣白苎，雪面堕愁鬟。\n不识朝云行雨处，空随春梦到人间。\n留向画图看。\n慵临镜，流水洗花颜。\n自织苍烟湘泪冷，谁捞明月海波寒。\n天澹雾漫漫。"
  ],
  [
    "望江南・忆江南",
    "吴文英",
    "松风远，莺燕静幽坊。\n妆褪宫梅人倦绣，梦回春草日初长。\n瓷碗试新汤。\n笙歌断，情与絮悠扬。\n石乳飞时离凤怨，玉纤分处露花香。\n人去月侵廊。"
  ],
  [
    "定风波",
    "吴文英",
    "密约偷香□蹋青。\n小车随马过南屏。\n回首东风销鬓影。\n重省。\n十年心事夜船灯。\n离骨渐尘桥下水，到头难灭景中情。\n两岸落花残酒醒。\n烟冷。\n人家垂柳未清明。"
  ],
  [
    "月中行・月宫春",
    "吴文英",
    "疏桐翠井早惊秋。\n叶叶雨声愁。\n灯前倦客老貂裘。\n燕去柳边楼。\n吴宫寂寞空烟水，浑不认、旧采菱洲。\n秋花旋结小盘虬。\n蝶怨夜香留。"
  ],
  [
    "虞美人",
    "吴文英",
    "背庭缘恐花羞坠。\n心事遥山里。\n小帘愁卷月笼明。\n一寸秋怀、禁得几蛩声。\n井梧不放西风起。\n供与离人睡。\n梦和新月未圆时。\n起看檐蛛结网、又寻思。"
  ],
  [
    "菩萨蛮",
    "吴文英",
    "落花夜雨辞寒食。\n尘香明日城南陌。\n玉靥湿斜红。\n泪痕千万重。\n伤春头竟白。\n来去春如客。\n人瘦绿阴浓。\n日长帘影中。"
  ],
  [
    "菩萨蛮",
    "吴文英",
    "绿波碧草长堤色。\n东风不管春狼藉。\n鱼沫细痕圆。\n燕泥花唾乾。\n无情牵怨抑。\n画舸红楼侧。\n斜日起凭阑。\n垂杨舞晓寒。"
  ],
  [
    "江神子・江城子",
    "吴文英",
    "长安门外小林丘。\n碧壶秋。\n浴轻鸥。\n不放啼红，流水通宫沟。\n时有晴空云过影，华镜里，翳鱼游。\n绮罗尘满九衢头。\n晚香楼。\n夕阳收。\n波面琴高，仙子驾黄虬。\n清磬数声人定了，池上月，照虚舟。"
  ],
  [
    "江神子・江城子",
    "吴文英",
    "一声玉磬下星坛。\n步虚阑。\n露华寒。\n平晓阿香，油壁碾青鸾。\n应是老鳞眠不得，云炮落，雨瓢翻。\n身闲犹耿寸心丹。\n炷炉烟。\n暗祈年。\n随处蛙声，鼓吹稻花田。\n秋水一池莲叶晚，吟喜雨，拍阑干。"
  ],
  [
    "江神子・江城子",
    "吴文英",
    "翠纱笼袖映红霏。\n冷香飞。\n洗凝脂。\n睡足娇多，还是夜深宜。\n翻怕回廊花有影，移烛暗，放帘垂。\n尊前不按驻云词。\n料花枝。\n妒蛾眉。\n丁属东风，莫送片红飞。\n春重锦堂人尽醉，和晓月，带花归。"
  ],
  [
    "渔父词・渔父",
    "周紫芝",
    "花姑溪上鹭鸶滩。\n辜负渔竿二十年。\n无可载，不抛官。\n携取全家去不难。"
  ],
  [
    "木兰花・玉楼春",
    "莫将",
    "一枝和露珍珠贯。\n月下回来寻几遍。\n今朝忽见数枝开，未有十分如待伴。\n新妆不比徐妃面。\n雪艳冰姿寒欲颤。\n外边多少扫春人，春信莫教容易断。"
  ],
  [
    "木兰花・玉楼春",
    "莫将",
    "梅边晓景清无比。\n林下诗人呵冻指。\n玉龙留住麝脐烟，银漏滴残龙脑水。\n晨光渐渐收寒气。\n昨夜遗簪犹在地。\n好生折赠镜中人，只恐绿窗慵未起。"
  ],
  [
    "木兰花・玉楼春",
    "莫将",
    "清姿自是生寒瘦。\n更在春前并腊後。\n谁教六出巧遮藏，争似一番先透漏。\n谢娘莫把翻衣袖。\n无限琼英飘玉甃。\n开时朵朵见天真，可柰碧溪和粉溜。"
  ],
  [
    "木兰花・玉楼春",
    "莫将",
    "寒梢雨里愁无那。\n林下开时宜数过。\n夕阳恰似过清溪，一树横斜疏影卧。\n朱唇莫比桃花破。\n鬓袅黄金花欲堕。\n剩看春雪满空来，触处是花寻那个。"
  ],
  [
    "木兰花・玉楼春",
    "莫将",
    "寻梅莫背东风路。\n路在花前知去处。\n真香破鼻蓦然闻，试问幽丛知几步。\n多情更被无寒助。\n万物枯时神物护。\n一枝和雪倚阑干，昨夜初开春信度。"
  ],
  [
    "木兰花・玉楼春",
    "莫将",
    "暗香浮动黄昏後。\n更是月明如白昼。\n看来都坐玉壶冰，折赠徐妃丹桂手。\n赏酬风景无过酒。\n对影成三谁左右。\n劝君携取董妖娆，拱得醉翁香满袖。"
  ],
  [
    "木兰花・玉楼春",
    "莫将",
    "花时人道多风雨。\n梅蕊都来无几许。\n何须飘洒湿芳心，粉面琳琅如泪注。\n家童莫扫花阴土。\n留琼林枝上露。\n莫教燕子早衔泥，径里馀香应满户。"
  ],
  [
    "木兰花・玉楼春",
    "莫将",
    "眼前欲尽情何限。\n风外南枝无一半。\n东君何事莫教开，及至如今都不管。\n高楼三弄休吹趱。\n一片惊人肠欲断。\n杏花开後莫嫌衰，如豆青时君细看。"
  ],
  [
    "木兰花・玉楼春",
    "莫将",
    "前村雪里虽然早。\n争似横斜开处好。\n直饶隔水是江南，也恐一枝春未到。\n延宾莫恨花阴小。\n见说芳林今古抱。\n集花潇洒洞天深，永夜玉山应自到。"
  ],
  [
    "木兰花・玉楼春",
    "莫将",
    "少陵长被花为恼。\n况是梅花非草草。\n临歧争奈不吟诗，此度诗人宜可老。\n诗成莫惜尊罍倒。\n不醉花前花解笑。\n醒时分付两三枝，酒後忆君清梦到。"
  ],
  [
    "独脚令・忆王孙",
    "莫将",
    "绛唇初点粉红新。\n凤镜临妆已逼真。\n苒苒钗头香趁人。\n惜芳晨。\n玉骨冰姿别是春。"
  ],
  [
    "浣溪沙",
    "莫将",
    "宝钏香裙上玉梯。\n云重应恨翠楼低。\n愁同芳草两萋萋。"
  ],
  [
    "浣溪沙",
    "莫将",
    "归梦悠扬见未真。\n绣衾恰有暗香薰。\n五更分得楚台春。"
  ],
  [
    "醉落魄・一斛珠",
    "赵佶",
    "无言哽噎。\n看灯记得年时节。\n行行指月行行说。\n愿月常圆，休要暂时缺。\n今年华市灯罗列。\n好灯争柰人心别。\n人前不敢分明说。\n不忍抬头，羞见旧时月。"
  ],
  [
    "探春令",
    "赵佶",
    "帘旌微动，峭寒天气，龙池冰泮。\n杏花笑吐香犹浅。\n又还是、春将半。\n清歌妙舞从头按。\n等芳时开宴。\n记去年、对著东风，曾许不负莺花愿。"
  ],
  [
    "临江仙",
    "赵佶",
    "过水穿山前去也，吟诗约句千馀。\n淮波寒重雨疏疏。\n烟笼滩上鹭，人买就船鱼。\n古寺幽房权且住，夜深宿在僧居。\n梦魂惊起转嗟吁。\n愁牵心上虑，和泪写回书。"
  ],
  [
    "月上海棠",
    "赵佶",
    "孟婆且与我、做些方便。"
  ],
  [
    "眼儿媚",
    "赵佶",
    "玉京曾忆惜繁华。\n万里帝王家。\n琼林玉殿，朝喧弦管，暮列笙琶。\n花城人去今萧索，春梦绕胡沙。\n家山何处，忍听羌笛，吹彻梅花。"
  ],
  [
    "失调名",
    "赵佶",
    "卷起珠帘。\n看是谁家妃子，收拾金奁。"
  ],
  [
    "金莲绕凤楼",
    "赵佶",
    "绛烛朱笼相随映。\n驰绣毂、尘清香衬。\n万金光射龙轩莹。\n绕端门、瑞雷轻振。\n元宵为开圣景。\n严敷坐、观灯锡庆。\n帝家华英乘春兴。\n搴珠帘、望尧瞻舜。"
  ],
  [
    "小重山",
    "赵佶",
    "罗绮生香娇上春。\n金莲开陆海，艳都城。\n宝舆回望翠峰青。\n东风鼓，吹下半天星。\n万井贺升平。\n行歌花满路，月随人。\n龙楼一点玉灯明。\n箫韶远，高宴在蓬瀛。"
  ],
  [
    "踏莎行",
    "侯彭老",
    "十二封章，三千里路。\n当年走遍东西府。\n时人莫讶出都忙，官家送我归乡去。\n三诏出山，一言悟主。\n古人料得皆虚语。\n太平朝野总多欢，江湖幸有宽闲处。"
  ],
  [
    "水龙吟",
    "李纲",
    "笑不知天命，明珠玉斗，漫撞令碎。"
  ],
  [
    "减字木兰花",
    "李纲",
    "茫茫云海。\n方丈蓬壶何处在。\n拟泛轻舟。\n一到金鳌背上游。\n琼楼珠室。\n千岁蟠桃初结实。\n月冷风清。\n试倩双成吸玉笙。"
  ],
  [
    "减字木兰花",
    "李纲",
    "龟台金母。\n绀发芳容超夐古。\n绛节霓旌。\n青鸟传言若可凭。\n瑶池龙宴。\n零落碧桃香片片。\n八骏西巡。\n更有何人继後尘。"
  ],
  [
    "望江南・忆江南",
    "李纲",
    "归去客，迂骑过江乡。\n茅店鸡声寒逗月，板桥人迹晓凝霜。\n一望楚天长。\n春信早，山路野梅香。\n映水酒帘斜扬日，隔林渔艇静鸣榔。\n杳杳下残阳。"
  ],
  [
    "感皇恩",
    "李纲",
    "九日菊花迟，茱萸却早。\n嫩蕊浓香自妍好。\n一簪华发，只恐西风吹帽。\n细看还遍插，人忘老。\n千古此时，清欢多少。\n铁马台空但荒草。\n旅愁如海，须把金尊销了。\n暮天秋影碧，云如扫。"
  ],
  [
    "渔家傲",
    "李纲",
    "木落霜清秋色霁。\n菊苞渐吐金英碎。\n佳节不随东去水。\n谁得会。\n黄花开日重阳至。\n三径旧栽烟水外。\n故园凝望空流泪。\n香色向人如有意。\n落蕊。\n金尊满满从教醉。"
  ],
  [
    "江城子",
    "李纲",
    "老饕嗜酒若鸱夷。\n拣珠玑。\n自蒸炊。\n尽云腴，浮蚁在瑶卮。\n有客相过同一醉，无客至，独中之。\n麴生风味有谁知。\n豁心脾。\n展愁眉。\n玉颊红潮，还似少年时。\n醉倒不知天地大，浑忘却，是和非。"
  ],
  [
    "江城子",
    "李纲",
    "客中重九共登高。\n逼烟霄。\n见秋毫。\n云涌群山，山外海翻涛。\n回首中原何处是，天似幕，碧周遭。\n茱萸蕊绽菊方苞。\n左倾醪。\n右持螯。\n莫把闲愁，空使寸心劳。\n会取八荒皆我室，随节物，且游遨。"
  ],
  [
    "感皇恩",
    "李纲",
    "西阁夜初寒，炉烟轻袅。\n竹枕绸衾素屏小。\n片时清梦，又被木鱼惊觉。\n半窗残月影，天将晓。\n幻境去来，胶胶扰扰。\n追想平生发孤笑。\n壮怀消散，尽付败荷衰草。\n个中还得趣，从他老。"
  ],
  [
    "望江南・忆江南",
    "李纲",
    "新阁就，向日借清光。\n广厦生风非我志，小窗容膝正相当。\n聊此傲羲皇。\n狨尾拂，高挂木绳床。\n老病维摩谁问疾，散花天女为焚香。\n恰好细商量。"
  ],
  [
    "望江南・忆江南",
    "李纲",
    "新酒熟，云液满香篘。\n溜溜清声归小瓮，温温玉色照瓷瓯。\n饮兴浩难收。\n嘉客至，一酌散千忧。\n顾我老方齐物论，与君同作醉乡游。\n万事总休休。"
  ],
  [
    "望江南・忆江南",
    "李纲",
    "新雨足，一夜满南塘。\n粳稻向成初吐秀，芰荷虽败尚馀香。\n爽气入轩窗。\n澄霁後，远岫更青苍。\n两部蛙声鸣鼓吹，一天星月浸光芒。\n秋色陡凄凉。"
  ],
  [
    "望江南・忆江南",
    "李纲",
    "新月出，清影尚苍茫。\n学扇欲生青海上，如钩先挂碧霄傍。\n星斗焕文章。\n林下客，把酒挹孤光。\n斟酌嫦娥怜我老，故窥书幌照人床。\n此意自难忘。"
  ],
  [
    "江城子",
    "李纲",
    "琉璃滑处玉花飞。\n溅珠玑。\n喷霏微。\n谁遣银河，一派九天垂。\n昨夜白虹来涧饮，留不去，许多时。\n幽人独坐石ㄛ。\n赏清奇。\n濯涟漪。\n不怕深沈，潭底有蛟螭。\n洞但闻金石奏，猿鸟乐，共忘归。"
  ],
  [
    "减字木兰花",
    "李纲",
    "华清赐浴。\n宝瓮温泉浇腻玉。\n笑靥开时。\n一骑红尘献荔枝。\n明珠乍剖。\n自擘轻红香满手。\n锦袜罗囊。\n犹瘗当年驿路旁。"
  ],
  [
    "减字木兰花",
    "李纲",
    "仙姝丽绝。\n被服红绡肤玉雪。\n火齐堆盘。\n常得杨妃带笑看。\n劳生重马。\n远贡长为千古话。\n林下甘芳。\n却准幽人餍饫尝。"
  ],
  [
    "丑奴儿・采桑子",
    "李纲",
    "幽芳不为春光发，直待秋风。\n直待秋风。\n香比馀花分外浓。\n步摇金翠人如玉，吹动珑璁。\n吹动珑璁。\n恰似瑶台月下逢。"
  ],
  [
    "丑奴儿・采桑子",
    "李纲",
    "枝头万点妆金蕊，十里清香。\n十里清香。\n解引幽人雅思长。\n玉壶贮水花难老，净几明窗。\n净几明窗。\n褪下残英蔌蔌黄。"
  ],
  [
    "江城子",
    "李纲",
    "去年九日在衡阳。\n满林霜。\n俯潇湘。\n回雁峰头，依约雁南翔。\n遥想茱萸方遍插，唯少我，一枝香。\n今年佳节幸相将。\n陟层冈。\n举华觞。\n地暖风和，犹未菊开黄。\n此会明年知健否，判酩酊，醉秋光。"
  ],
  [
    "江城子",
    "李纲",
    "武夷山里一溪横。\n晚风清。\n断霞明。\n行至晞真、馆下月华生。\n仙迹灵踪知几许，云缥缈，石峥嵘。\n羽人同载小舟轻。\n玉壶倾。\n荐芳馨。\n酣饮高歌，时作步虚声。\n一梦游仙非偶尔，回棹远，翠烟凝。"
  ],
  [
    "江城子",
    "李纲",
    "春来江上打头风。\n吼层空。\n卷飞蓬。\n多少云涛，雪浪暮江中。\n早是客情多感慨，烟漠漠，雨。\n梁溪只在太湖东。\n长儿童。\n学庞翁。\n谁信家书，三月不曾通。\n见说浙河金鼓震，何日到，羡归鸿。"
  ],
  [
    "江城子",
    "李纲",
    "晓来江口转南风。\n静烟空。\n整云蓬。\n满眼高帆，隐映画图中。\n呕轧数声离岸橹，云暗淡，雪溟。\n扁舟归去五湖东。\n狎樵童。\n侣渔翁。\n不管人间，荣辱与穷通。\n试作五噫歌汉室，从隐遁，作梁鸿。"
  ],
  [
    "望江南・忆江南",
    "李纲",
    "征骑远，千里别沙阳。\n泛碧斋傍凝翠阁，凄云寺里印心堂。\n回首意茫茫。\n分水岭，烟雨正凄凉。\n南望瓯闽连海峤，北归吴越过江乡。\n极目暮云长。"
  ],
  [
    "望江南・忆江南",
    "李纲",
    "云岭水，南北自分流。\n触目澜翻飞雪浪，赴溪盘屈转琼钩。\n呜咽不胜愁。\n归去客，征骑远闽州。\n路入江南春信未，日行北陆冷光浮。\n还揽旧貂裘。"
  ],
  [
    "望江南・忆江南",
    "李纲",
    "云棹远，南浦绿波春。\n日暖风和初解冻，饵香竿袅好垂纶。\n一钓得金鳞。\n风乍起，吹皱碧渊沦。\n红脍斫来龙更美，白醪酤得旨兼醇。\n一醉武陵人。"
  ],
  [
    "望江南・忆江南",
    "李纲",
    "清昼永，幽致夏来多。\n远岸参差风扬柳，平湖清浅露翻荷。\n移棹钓烟波。\n凉一霎，飞雨洒轻蓑。\n满眼生涯千倾浪，放怀乐事一声歌。\n不醉欲如何。"
  ],
  [
    "望江南・忆江南",
    "李纲",
    "烟艇稳，浦溆正清秋。\n风细波平宜进楫，月明江静好沈钩。\n横笛起汀洲。\n鲈鳜美，新酿蚁醅浮。\n休问六朝兴废事，白苹红蓼正凝愁。\n千古一渔舟。"
  ],
  [
    "望江南・忆江南",
    "李纲",
    "江上雪，独立钓渔翁。\n箬笠但闻冰散响，蓑衣时振玉花空。\n图画若为工。\n云水暮，归去远烟中。\n茅舍竹篱依小屿，缩鳊圆鲫入轻笼。\n欢笑有儿童。"
  ],
  [
    "一翦梅",
    "李纲",
    "数点梅花玉雪娇。\n烟水篱边，半袅青梢。\n横斜疏影月黄昏，谁使天香，暗淡飘飘。\n半醉佳人酒未消。\n宝髻偏时，插更斜袅。\n尊前还唱早梅词，琼醑何如，□□□□。"
  ],
  [
    "满庭芳",
    "李纲",
    "何时得，恩来日下，蓑笠老江湖。"
  ],
  [
    "西江月",
    "李纲",
    "意态何如涎涎，轻盈只恐飞飞。\n华堂偏傍主人栖。\n好与安巢稳戏。\n揽断楼中风月，且看掌上腰支。\n谪仙词赋少陵诗。\n万语千言总记。"
  ],
  [
    "感皇恩",
    "胡舜陟",
    "乞得梦中身，归栖云水。\n始觉精神自家底。\n峭帆轻棹，时与白鸥游戏。\n畏途都不管，风波起。\n光景如梭，人生浮脆。\n百岁何妨尽沈醉。\n卧龙多事，谩说三分奇计。\n算来争似我，长昏睡。"
  ],
  [
    "渔家傲",
    "胡舜陟",
    "几日北风江海立。\n千车万马鏖声急。\n短棹峭寒欺酒力。\n飞雨息。\n琼花细细穿窗隙。\n我本绿蓑青箬笠。\n浮家泛宅烟波逸。\n渚鹭沙鸥多旧识。\n行未得。\n高歌与尔相寻觅。"
  ],
  [
    "减字木兰花",
    "李祁",
    "梨花院宇。\n澹月倾云初过雨。\n一枝轻寒。\n梦入西瑶小道山。\n花深人静。\n帘锁御香清昼永。\n红药阑干。\n玉案春风窈窕间。"
  ],
  [
    "点绛唇",
    "李祁",
    "楼下清歌，水流歌断春风暮。\n梦云烟树。\n依约江南路。\n碧水黄沙，梦到寻梅处。\n花无数。\n问花无语。\n明月随人去。"
  ],
  [
    "青玉案",
    "李祁",
    "绿琐窗纱明月透。\n正清梦、莺啼柳。\n碧井银瓶鸣玉。\n翔鸾妆样，粲花衫绣。\n分付春风手。\n喜入秋波娇欲溜。\n脉脉青山两眉秀。\n玉枕春寒郎知否。\n归来留取，御香襟袖。\n同饮酴酒。"
  ],
  [
    "鹊桥仙",
    "李祁",
    "春阴淡淡，春波渺渺，帘卷花稍香雾。\n小舟谁在落梅村，正梦绕、清溪烟雨。\n碧山学士，云房娇小，须要五湖同去。\n桃花流水鳜鱼肥，恰趁得、江天佳处。"
  ],
  [
    "阮郎归",
    "李祁",
    "校书学士小蓬山。\n新参玉笋班。\n买花归去五湖间。\n浣花龙尾湾。"
  ],
  [
    "南歌子",
    "李祁",
    "袅袅秋风起，萧萧败叶声。\n岳阳楼上听哀筝。\n楼下凄凉江月、为谁明。\n雾雨沈云梦，烟波渺洞庭。\n可怜无处问湘灵。\n只有无情江水、绕孤城。"
  ],
  [
    "醉桃源・阮郎归",
    "李祁",
    "春风碧水满郎湖。\n水清梅影疏。\n渡江桃叶酒家垆。\n髻鬟云样梳。\n吹玉蕊，饮琼腴。\n不须红袖扶。\n少年随意数花须。\n老来心已无。"
  ],
  [
    "朝中措",
    "李祁",
    "郎官湖上探春回。\n初见照江梅。\n过尽竹溪流水，无人知道花开。\n佳人何处，江南梦远，殊未归来。\n唤取小丛教看，隔江烟雨楼台。"
  ],
  [
    "西江月",
    "李祁",
    "拾翠亭前水满，郎官湖上春回。\n仪龙新碾试琼杯。\n更见春江有味。\n拄杖行穿翠，吹花醉绕江梅。\n故园心事老相催。\n此意陶潜能会。"
  ],
  [
    "西江月",
    "李祁",
    "云观三山清露，长生万鬣青松。\n琼珠珥下秋空。\n一笑满天鸾凤。\n雾鬓新梳绀绿，霞衣旧佩柔红。\n更邀豪俊驭南风。\n此意平生飞动。"
  ],
  [
    "如梦令",
    "李祁",
    "春水湖塘深处。\n竹暗沙洲无路。\n闲伴落花来，却信东风归去。\n且住。\n且住。\n细看两山烟雨。"
  ],
  [
    "如梦令",
    "李祁",
    "不见玉人清晓。\n长啸一声云杪。\n碧水满阑塘，竹外一枝风袅。\n奇妙。\n奇妙。\n半夜山空月皎。"
  ],
  [
    "浪淘沙",
    "李祁",
    "拍手趁西风。\n惊起乖龙。\n青山绿水古今同。\n唯有一轮山上月，长照江中。\n一点落金钟。\n浑似虚空。\n道人不住有云峰。\n但是人家清酒瓮，行处相逢。"
  ],
  [
    "如梦令",
    "叶祖义",
    "如梦。\n如梦。\n和尚出门相送。"
  ],
  [
    "失调名",
    "左誉",
    "无所事，盈盈秋水，淡淡春山。"
  ],
  [
    "失调名",
    "左誉",
    "一段离愁堪画处，横风斜雨摇衰柳。"
  ],
  [
    "失调名",
    "左誉",
    "帷云剪水，滴粉搓酥。"
  ],
  [
    "西江月",
    "范智闻",
    "紫素全如玉琢，清音不假金妆。\n海沈时许试芬芳。\n仿佛云飞仙掌。\n烟缕不愁凄断，宝钗还与商量。\n佳人特特为翻香。\n图得氤氲重上。"
  ],
  [
    "好事近",
    "蒋元龙",
    "叶暗乳鸦啼，风定老红犹落。\n蝴蝶不随春去，入薰风池阁。\n休歌金缕劝金卮，酒病煞如昨。\n帘卷日长人静，任杨花飘泊。"
  ],
  [
    "阮郎归",
    "蒋元龙",
    "小池芳草绿初匀。\n柳寒眉尚颦。\n东风吹雨细於尘。\n一庭花脸皴。\n莺共蝶，怨还嗔。\n眼前无好春。\n这般天气煞愁人。\n人愁旋旋新。"
  ],
  [
    "乌夜啼",
    "蒋元龙",
    "小桃落尽残红。\n夜来风。\n又是一番春事、不从容。\n翠屏掩。\n芳信断。\n转愁浓。\n可惜日长闲暇、小帘栊。"
  ],
  [
    "西江月",
    "程邻",
    "阶下宝鞍罗帕，门前绛蜡纱笼。\n留连佳客怅匆匆。\n赖有新团小凤。\n琼碎黄金碾里，乳浮紫玉瓯中。\n归来袭袭袖生风。\n齿颊馀甘入梦。"
  ],
  [
    "好事近",
    "廖世美",
    "落日水熔金，天淡暮烟凝碧。\n楼上谁家红袖，靠阑干无力。\n鸳鸯相对浴红衣，短棹弄长笛。\n惊起一双飞去，听波声拍拍。"
  ],
  [
    "菩萨蛮",
    "李元卓",
    "一枝绛蜡香梅软。\n宜春小胜玲珑剪。\n拂晓上瑶钗。\n春从鬓底来。\n菱花频自照。\n粉面惊春早。\n淡拂晓山眉。\n为谁今日宜。"
  ],
  [
    "人娇",
    "张方仲",
    "多少胭脂，匀成点就。\n千枝乱、攒红堆绣。\n花无长好，更光阴去骤。\n对景忆良朋，故应招手。\n曾说年时，花间把酒。\n任淋浪、春衫湿透。\n文园今病，问远能来否。\n却道有酴、牡丹时候。"
  ],
  [
    "卜算子",
    "李敦诗",
    "南北利名人，常恨家居少。\n每到春时听子规，无不伤怀抱。\n好去向长安，细与公卿道。\n待得功成名遂时，不似归来早。"
  ],
  [
    "忆真妃・相见欢",
    "康仲伯",
    "匆匆一望关河。\n听离歌。\n艇子急催双桨、下清波。\n淋浪醉。\n阑干泪。\n奈情何。\n明日画桥西畔、暮云多。"
  ],
  [
    "昭君怨",
    "程过",
    "试问愁来何处。\n门外山无重数。\n芳草不知人。\n翠连云。\n欲看不忍重看。\n心事只堪肠断。\n肠断宿孤村。\n雨昏昏。"
  ],
  [
    "浣溪沙",
    "曾",
    "别样清芬扑鼻来。\n秋香过後却追回。\n博山轻雾锁崔嵬。\n珍重芗林三昧手，不教一日不花开。\n暗中错认是江梅。"
  ],
  [
    "调笑令",
    "曾",
    "佳友。\n金英辏。\n陶令篱边常宿留。\n秋风一夜摧枯朽。\n独艳重阳时候。\n剩收芳蕊浮卮酒。\n荐酒先生眉寿。"
  ],
  [
    "调笑・调笑令",
    "曾",
    "清友。\n群芳右。\n万缟纷披兹独秀。\n天寒月薄黄昏後。\n缟袂亭亭招手。\n故山千树连云岫。\n借问如今安否。"
  ],
  [
    "调笑・调笑令",
    "曾",
    "净友。\n如妆就。\n折得清香来满手。\n一溪湛湛无尘垢。\n白羽轻摇晴昼。\n远公保社今何有。\n怅望东林搔首。"
  ],
  [
    "调笑・调笑令",
    "曾",
    "玉友。\n平生旧。\n相与忘形偏耐久。\n醉乡径到无何有。\n莫问区区升斗。\n人生一笑难开口。\n为报速宜相就。"
  ],
  [
    "调笑・调笑令",
    "曾",
    "花好。\n被花恼。\n庭下嫣然如巧笑。\n曾教健步移根到。\n各是一般奇妙。\n赏心乐事知多少。\n乱插繁华晴昊。"
  ],
  [
    "调笑・调笑令",
    "曾",
    "酒美。\n直无比。\n小瓮新醅浮玉蚁。\n空传乌氏并程氏。\n不数云安曲米。\n十花更互来相对。\n常伴先生沈醉。"
  ],
  [
    "临江仙",
    "曾",
    "子後寅前东向坐，冥心琢齿鸣鼍。\n托天回顾眼光摩。\n张弓仍踏弩，升降辘轳多。\n三度朝元九度转，背摩双摆扳弩。\n虎龙交际咽元和。\n浴身挑甲罢，便可蹑烟萝。"
  ],
  [
    "临江仙",
    "张纲",
    "绿蚁浮觞香泛泛，黄花共荐芳辰。\n清霜天宇净无尘。\n登高宜有赋，拈笔戏成文。\n可奈园林摇落尽，悲秋意与谁论。\n眼中相识几番新。\n龙山高会处，落帽定何人。"
  ],
  [
    "临江仙",
    "张纲",
    "追想京都全盛日，蓬弧初记生时。\n朝来朱绂照庭闱。\n谁知衰谢老，还有宁馨儿。\n休记蓝田生美玉，举杯听取歌词。\n年方强仕未应迟。\n高风轻借便，一鹗看横飞。"
  ],
  [
    "浣溪沙",
    "张纲",
    "罗绮争春拥画堂。\n翠帷深处按笙簧。\n宝奁频炷郁沈香。\n海上蟠桃元未老，月中仙桂看馀芳。\n何须龟鹤颂年长。"
  ],
  [
    "浣溪沙",
    "张纲",
    "腊日银罂翠管新。\n潘舆迎腊庆生辰。\n卷帘花簇锦堂春。\n百和宝薰笼瑞雾，一声珠唱驻行云。\n流霞深劝莫辞频。"
  ],
  [
    "浣溪沙",
    "张纲",
    "象服华年两鬓青。\n喜逢生日是嘉平。\n何妨开宴雪初晴。\n酒劝十分金凿落，舞催三叠玉娉婷。\n满堂欢笑祝椿龄。"
  ],
  [
    "浣溪沙",
    "张纲",
    "过隙光阴还自催。\n生朝又送一年来。\n宴堂深处强追陪。\n眼眩岂堪花里笑，眉攒聊向酒边开。\n与君同醉莫辞杯。"
  ],
  [
    "点绛唇",
    "张纲",
    "飞雪初晴，晓来佳气生庭户。\n宝薰笼雾。\n帘幕香风度。\n鹤发龟龄，堂上潘舆驻。\n花深处。\n缓歌金缕。\n莫借杯频举。"
  ],
  [
    "点绛唇",
    "张纲",
    "罗幕重重，画堂迎腊和风转。\n玳筵高展。\n知是群仙宴。\n银鸭香浮，红袖翻歌扇。\n金杯劝。\n深深祝愿。\n争把蟠桃献。"
  ],
  [
    "江城子",
    "张纲",
    "宝津楼下柳阴重。\n画桥东。\n戏鱼龙。\n闻喜当时，开宴盛仪容。\n遥想新年寻故事，扶醉帽，夕阳中。\n可怜衰鬓飒霜丛。\n借酡红。\n遣愁浓。\n梦入长安，惊起送飞鸿。\n直下青冥休避路，九万里，看抟风。"
  ],
  [
    "感皇恩",
    "张纲",
    "解组盛明时，角巾东路。\n家在深村更深处。\n扫开三径，坐看一川烟雨。\n故山休笑我，来何暮。\n苦贪富贵，多忧多虑。\n百岁光阴能几许。\n醉乡日月，莫问人间寒暑。\n兴来随短棹，过南浦。"
  ],
  [
    "朝中措",
    "张纲",
    "年时生日宴高堂。\n欢笑拥炉香。\n今日山前停棹，也须随分飞觞。\n东阳太守，携家远去，方溯桐江。\n把酒祝君长健，相随归老吾乡。"
  ],
  [
    "朝中措",
    "张纲",
    "前年初对大明宫。\n寒律转春风。\n几度相关归梦，催成两鬓霜蓬。\n山州岁晚，还逢令节，空记前踪。\n莫遣酒兵相向，愁城生怕频攻。"
  ],
  [
    "朝中措",
    "张纲",
    "休惊初腊冻全消。\n旬日是春朝。\n梅吐芳心半笑，柳含青眼相撩。\n风光如许，那知太守，老去无聊。\n乘兴方思把盏，归心已逐轻桡。"
  ],
  [
    "凤栖梧・蝶恋花",
    "张纲",
    "五日小春休屈指。\n花发西轩，早已传春意。\n应为高堂催燕喜。\n一枝得得来呈瑞。\n绮席初开云幕邃。\n兰蕙腾芳，人在蓬壶里。\n寿酒满斟那惜醉。\n锦囊行拜恩封贵。"
  ],
  [
    "凤栖梧・蝶恋花",
    "张纲",
    "雨洗轩庭迎晚照。\n黄菊才芳，未觉秋光老。\n怪底烘堂添语笑。\n娥此夜来蓬岛。\n献寿新词谁解道。\n满眼儿孙，著语皆争巧。\n潋滟金杯休惜。\n追欢不怕霜天晓。"
  ],
  [
    "凤栖梧・蝶恋花",
    "张纲",
    "风动飞霙迎晓霁。\n银海光浮，宴启群仙会。\n骑省流芳谁可继。\n尊前看取连枝贵。\n华发衰翁羞晚岁。\n未报皇恩，尚忝专城寄。\n酒入愁肠应易醉。\n已拚一醉酬君意。"
  ],
  [
    "凤栖梧・蝶恋花",
    "张纲",
    "老去光阴惊掣电。\n生长元丰，试数今谁健。\n多谢天公怜岁晚。\n清时乞得身闲散。\n忆昔生朝叨睿眷。\n台馈颁恩，内酒当筵劝。\n今日衰残欢意鲜。\n举杯目断尧天远。"
  ],
  [
    "凤栖梧・蝶恋花",
    "张纲",
    "缓带垂红双侍女。\n彩凤衔来，秀色生庭户。\n转蕙光风香暗度。\n回眸绰约神仙侣。\n寡和清歌声激楚。\n夜饮厌厌，劝我杯频举。\n只恐酒阑催暮雨。\n凭谁约断阳台路。"
  ],
  [
    "好事近",
    "张纲",
    "梅柳约东风，迎腊暗传消息。\n粉面翠眉偷笑，似欣逢佳客。\n晚来歌管破馀寒，沈烟袅轻碧。\n老去不禁卮酒，奈尊前春色。"
  ],
  [
    "菩萨蛮",
    "张纲",
    "重帘卷尽楼台日。\n华灯万点欢声入。\n老病莫凭阑。\n一城星斗寒。\n艳妆翻舞雪。\n目眩红生缬。\n不是故无情。\n羞君双鬓青。"
  ],
  [
    "菩萨蛮",
    "张纲",
    "南山只与溪桥隔。\n年来厌著寻山屐。\n卧对曲屏风。\n淡烟疏雨中。\n功成投老去。\n拚作林塘主。\n万事不关心。\n酒杯红浪生。"
  ],
  [
    "清平乐",
    "张纲",
    "红莲照晚。\n花底明人眼。\n无限游人谁惜倦。\n只有衰翁心懒。\n笙歌缓引更筹。\n更阑客散添愁。\n香雾半窗幽梦，烟波千里归舟。"
  ],
  [
    "人月圆",
    "张纲",
    "封人祝望尧云了，归路蔼欢声。\n何妨明日，开筵笑语，聊庆初生。\n官闲岁晚身犹健，兰玉更盈庭。\n持杯为寿，从教夜醉，谁怕参横。"
  ],
  [
    "西江月",
    "张纲",
    "易老方惊岁晚，难禁又报生朝。\n从他华发转萧萧。\n且共尊前一笑。\n为具随宜，烘堂不用笙箫。\n只烦欢伯散无。\n醉里追回年少。"
  ],
  [
    "惜分飞",
    "张纲",
    "年少春心花里转。\n只恐飞花片片。\n沈醉归深院。\n妓衣何用令高卷。\n要看梁州初入遍。\n放出楼中舞燕。\n有眼何曾见。\n看来未足重开宴。"
  ],
  [
    "减字木兰花",
    "张纲",
    "思堂醇酎。\n满酌金杯争献寿。\n记取年时。\n头白成双唱旧词。\n莫言秋晚。\n五日小春黄菊绽。\n折一枝来。\n纶诰金花要并开。"
  ],
  [
    "玉楼春",
    "李清照",
    "红酥肯放琼苞碎。\n探著南枝开遍未。\n不知酝藉几多香，但见包藏无限意。\n道人憔悴春窗底。\n闷损阑干愁不倚。\n要来小酌便来休，未必明朝风不起。"
  ],
  [
    "渔家傲",
    "李清照",
    "雪里已知春信至。\n寒梅点缀琼枝腻。\n香脸半开娇旖旎。\n当庭际。\n玉人浴出新妆洗。\n造化可能偏有意。\n故教明月玲珑地。\n共赏金尊沈绿蚁。\n莫辞醉。\n此花不与群花比。"
  ],
  [
    "清平乐",
    "李清照",
    "年年雪里。\n常插梅花醉。\n尽梅花无好意。\n赢得满衣清泪。\n今年海角天涯。\n萧萧两鬓生华。\n看取晚来风势，故应难看梅花。"
  ],
  [
    "南歌子",
    "李清照",
    "天上星河转，人间帘幕垂。\n凉生枕簟泪痕滋。\n起解罗衣、聊问夜何其。\n翠贴莲蓬小，金销藕叶稀。\n旧时天气旧时衣。\n只有情怀、不似旧家时。"
  ],
  [
    "渔家傲",
    "李清照",
    "天接云涛连晓雾。\n星河欲转千帆舞。\n彷佛梦魂归帝所。\n闻天语。\n殷勤问我归何处。\n我报路长嗟日暮。\n学诗谩有惊人句。\n九万里风鹏正举。\n风休住。\n蓬舟吹取三山去。"
  ],
  [
    "如梦令",
    "李清照",
    "常记溪亭日暮。\n沉醉不知归路。\n兴尽晚回舟，误入藕花深处。\n争渡。\n争渡。\n惊起一滩鸥鹭。"
  ],
  [
    "如梦令",
    "李清照",
    "昨夜雨疏风骤。\n浓睡不消残酒。\n试问卷帘人，却道海棠依旧。\n知否。\n知否。\n应是绿肥红瘦。"
  ],
  [
    "菩萨蛮",
    "李清照",
    "风柔日薄春犹早。\n夹衫乍著心情好。\n睡起觉微寒。\n梅花鬓上残。\n故乡何处是。\n忘了除非醉。\n沈水卧时烧。\n香消酒未消。"
  ],
  [
    "菩萨蛮",
    "李清照",
    "归鸿声断残云碧。\n背窗雪落炉烟直。\n烛底凤钗明。\n钗头人胜轻。\n角声催晓漏。\n曙色回牛斗。\n春意看花难。\n西风留旧寒。"
  ],
  [
    "浣溪沙",
    "李清照",
    "莫许杯深琥珀浓。\n未成沈醉意先融。\n□□已应晚来风。\n瑞脑香消魂梦断，辟寒金小髻鬟松。\n醒时空对烛花红。"
  ],
  [
    "浣溪沙",
    "李清照",
    "小院闲窗春色深。\n重帘未卷影沈沈。\n倚楼无语理瑶琴。\n远岫出山催薄暮，细风吹雨弄轻阴。\n梨花欲谢恐难禁。"
  ],
  [
    "浣溪沙",
    "李清照",
    "淡荡春光寒食天。\n玉炉沈水袅残烟。\n梦回山枕隐花钿。\n海燕未来人斗草，江海已过柳生绵。\n黄昏疏雨湿秋千。"
  ],
  [
    "一剪梅・一翦梅",
    "李清照",
    "红藕香残玉簟秋。\n轻解罗裳，独上兰舟。\n雪中谁寄锦书来，雁字回时，月满西楼。\n花自飘零水自流。\n一种相思，两处闲愁。\n此情无计可消除，才下眉头，却上心头。"
  ],
  [
    "蝶恋花",
    "李清照",
    "泪湿罗衣脂粉满。\n四叠阳关，唱到千千遍。\n人道山长山又断。\n萧萧微雨闻孤馆。\n惜别伤离方寸乱。\n忘了临行，酒盏深和浅。\n好把音书凭过雁。\n东来不似蓬莱远。"
  ],
  [
    "蝶恋花",
    "李清照",
    "暖日晴风初破冻。\n柳眼眉腮，已觉春心动。\n酒意诗情谁与共。\n泪融残粉花钿重。\n乍试夹衫金缕缝。\n山枕斜欹，枕损钗头凤。\n独抱浓愁无好梦。\n夜阑犹剪灯花弄。"
  ],
  [
    "鹧鸪天",
    "李清照",
    "寒日萧萧上锁窗。\n梧桐应恨夜来霜。\n酒阑更喜团茶苦，梦断偏宜瑞脑香。\n秋已尽，日犹长。\n仲宣怀远更凄凉。\n不如随分尊前醉，莫负东篱菊蕊黄。"
  ],
  [
    "小重山",
    "李清照",
    "春到长门春草青。\n江梅些子破，未开匀。\n碧云笼碾玉成尘。\n留晓梦，惊破一瓯春。\n花影压重门。\n疏帘铺淡月，好黄昏。\n二年三度负东君。\n归来也，著意过今春。"
  ],
  [
    "怨王孙・忆王孙",
    "李清照",
    "湖上风来波浩渺。\n秋已暮、红稀香少。\n水光山色与人亲，说不尽、无穷好。\n莲子已成荷叶老。\n青露洗、苹花汀草。\n眠沙鸥鹭不回头，似也恨、人归早。"
  ],
  [
    "临江仙",
    "李清照",
    "庭院深深深几许，云窗雾阁常扃。\n柳梢梅萼渐分明。\n春归秣陵树，人客远安城。\n感月吟风多少事，如今老去无成。\n谁怜憔悴更凋零。\n试灯无意思，踏雪没心情。"
  ],
  [
    "醉花阴",
    "李清照",
    "薄雾浓云愁永昼。\n瑞脑消金兽。\n佳节又重阳，玉枕纱厨，半夜凉初透。\n东篱把洒黄昏後，有暗香盈袖。\n莫道不消魂，帘卷西风，人似黄花瘦。"
  ],
  [
    "好事近",
    "李清照",
    "风定落花深，帘外拥红堆雪。\n长记海棠开後，正是伤春时节。\n酒阑歌罢玉尊空，青缸暗明灭。\n魂梦不堪幽怨，更一声啼。"
  ],
  [
    "诉衷情",
    "李清照",
    "夜来沈醉卸妆迟。\n梅萼插残枝。\n酒醒熏破春睡，梦远不成归。\n人悄悄，月依依。\n翠帘垂。\n更挼残蕊，更拈馀香，更得些时。"
  ],
  [
    "行香子",
    "李清照",
    "草际鸣蛩。\n惊落梧桐。\n正人间、天上愁浓。\n云阶月地，关锁千重。\n纵浮槎来，浮槎去，不相逢。\n星桥鹊驾，经年才见，想离情、别恨难穷。\n牵牛织女，莫是离中。\n甚霎儿晴，霎儿雨，霎儿风。"
  ],
  [
    "失调名",
    "李清照",
    "犹将歌扇向人遮。\n水晶山枕象牙床。\n彩云易散月长亏。\n几多深恨断人肠。\n罗衣消尽恁时香。\n闲愁也似月明多。\n直送凄凉到画屏。"
  ],
  [
    "鹧鸪天",
    "李清照",
    "暗淡轻黄体性柔。\n情疏迹远只香留。\n何须浅碧深红色，自是花中第一流。\n梅定妒，菊应羞。\n画阑开处冠中秋。\n骚人可煞无情思，何事当年不见收。"
  ],
  [
    "添字丑奴儿・采桑子",
    "李清照",
    "窗前谁种芭蕉树，阴满中庭。\n阴满中庭。\n叶叶心心，舒卷有馀情。\n伤心枕上三更雨，点滴霖霪。\n点滴霖霪。\n愁损北人，不惯起来听。"
  ],
  [
    "忆秦娥",
    "李清照",
    "临高阁。\n乱山平野烟光薄。\n烟光薄。\n栖鸦归後，暮天闻角。\n断香残酒情怀恶。\n西风催衬梧桐落。\n梧桐落。\n又还秋色，又还寂寞。"
  ],
  [
    "失调名",
    "李清照",
    "条脱闲揎系五丝。"
  ],
  [
    "失调名",
    "李清照",
    "瑞脑烟残，沈香火冷。"
  ],
  [
    "武陵春",
    "李清照",
    "风住尘香花已尽，日晚倦梳头。\n物是人非事事休。\n欲语泪先流。\n闻说双溪春尚好，也拟泛轻舟。\n只恐双溪舴艋舟。\n载不动、许多愁。"
  ],
  [
    "怨王孙・忆王孙",
    "李清照",
    "帝里春晚。\n重门深院。\n草绿阶前，暮天雁断。\n楼上远信谁传。\n恨绵绵。\n多情自是多沾惹。\n难拚舍。\n又是寒食也。\n秋千巷陌，人静皎月初斜。\n浸梨花。"
  ],
  [
    "蝶恋花",
    "李清照",
    "永夜恹恹欢意少。\n空梦长安，认取长安道。\n为报今年春色好。\n花光月影宜相照。\n随意杯盘虽草草。\n酒美梅酸，恰称人怀抱。\n醉莫插花花莫笑。\n可怜春似人将老。"
  ],
  [
    "点绛唇",
    "李清照",
    "寂寞深闺，柔肠一寸愁千缕。\n惜春春去。\n几点催花雨。\n倚遍阑干，只是无情绪。\n人何处。\n连天衰草，望断归来路。"
  ],
  [
    "减字木兰花",
    "李清照",
    "卖花担上。\n买得一枝春欲放。\n泪染轻匀。\n犹带彤霞晓露痕。\n怕郎猜道。\n奴面不如花面好。\n云鬓斜簪。\n徒要教郎比并看。"
  ],
  [
    "失调名",
    "李清照",
    "教我甚情怀。"
  ],
  [
    "摊破浣溪沙・山花子",
    "李清照",
    "揉破黄金万点轻。\n剪成碧玉叶层层。\n风度精神如彦辅，大鲜明。\n梅蕊重重何俗甚，丁香千结苦粗生。\n熏透愁人千里梦，却无情。"
  ],
  [
    "摊破浣溪沙・山花子",
    "李清照",
    "病起萧萧两鬓华。\n卧看残月上窗纱。\n豆蔻连梢煎熟水，莫分茶。\n枕上诗书闲处好，门前风景雨来佳。\n终日向人多酝藉，木犀花。"
  ],
  [
    "瑞鹧鸪",
    "李清照",
    "风韵雍容未甚都。\n尊前甘橘可为奴。\n谁怜流落江湖上，玉骨冰肌未肯枯。\n谁教并蒂连枝摘，醉後明皇倚太真。\n居士擘开真有意，要吟风味两家新。"
  ],
  [
    "临江仙",
    "李清照",
    "庭院深深深几许，云窗雾阁春迟。\n为谁憔悴损芳姿。\n夜来清梦好，应是发南枝。\n玉瘦檀轻无限恨，南楼羌管休吹。\n浓香吹尽有谁知。\n暖风迟日也，别到杏花肥。"
  ],
  [
    "浣溪沙",
    "李清照",
    "髻子伤春慵更梳。\n晚风庭院落梅初。\n淡云来往月疏疏。\n玉鸭熏炉闲瑞脑，朱樱斗帐掩流苏。\n通犀还解辟寒无。"
  ],
  [
    "浣溪沙",
    "李清照",
    "绣面芙蓉一笑开。\n斜飞宝鸭衬香腮。\n眼波才动被人猜。\n一面风情深有韵，半笺娇恨寄幽怀。\n月移花影约重来。"
  ],
  [
    "采桑子",
    "吕本中",
    "恨君不似江楼月，南北东西。\n只有相随无别离。\n恨君却似江楼月，暂满还亏。\n暂满还亏。\n待得团团是几时。"
  ],
  [
    "采桑子",
    "吕本中",
    "乱红夭绿风吹尽，小市疏楼。\n细雨轻鸥。\n总向离人恨里收。\n年年春好年年病，妾自西游。\n水自东流。\n不似残花一样愁。"
  ],
  [
    "西江月",
    "吕本中",
    "渺渺风吹月上，雾挟霜回。\n百年心事老相催。\n人在夕阳落外。\n有梦常嫌去远，无书可恨来迟。\n一杯浊酒两篇诗。\n小槛黄花共醉。"
  ],
  [
    "西江月",
    "吕本中",
    "酒罢悠扬醉兴。\n茶烹唤起醒魂。\n却嫌仙剂点甘辛。\n冲破龙团气韵。\n金鼎清泉乍泻，香沈微惜芳熏。\n玉人歌断恨轻分。\n欢意厌厌未尽。"
  ],
  [
    "朝中措",
    "吕本中",
    "病香无力傍栏干。\n风雨送春还。\n一枕晓来清梦，无人说似西山。\n匆匆笑语，时时邂逅，草草杯盘。\n莫谓杂花时候，便忘梅蕊冲寒。"
  ],
  [
    "南歌子",
    "吕本中",
    "驿路侵斜月，溪桥度晓霜。\n短篱残菊一枝黄。\n正是乱山深处、过重阳。\n旅枕元无梦，寒更每自长。\n只言江左好风光。\n不道中原归思、转凄凉。"
  ],
  [
    "虞美人",
    "吕本中",
    "梅花自是于春懒。\n不是春来晚。\n看伊开在众花前。\n便道与春无分、结因缘。\n风前月下频相就。\n笑我如伊瘦。\n几回冲雨过疏篱。\n已见一番青子、缀残枝。"
  ],
  [
    "虞美人",
    "吕本中",
    "平生臭味如君少。\n自是君难老。\n似侬憔悴更谁知。\n只道心情、不似少年时。\n春风也到江南路。\n小槛花深处。\n对人不是忆姚黄。\n实是旧时风味、老难忘。"
  ],
  [
    "浣溪沙",
    "吕本中",
    "暖日温风破浅寒。\n短青无数簇幽栏。\n三年春在病中看。\n中酒心情浑似梦，探花时候不曾闲。\n几年芳信隔秦关。"
  ],
  [
    "浣溪沙",
    "吕本中",
    "共饮昏昏到暮鸦。\n不须春日念京华。\n迩来沈醉是生涯。\n不是对君犹惜醉，只嫌春病却怜他。\n愿为蜂采落残花。"
  ],
  [
    "长相思",
    "吕本中",
    "要相忘。\n不相忘。\n玉树郎君月艳娘。\n几回曾断肠。\n欲下床。\n却上床。\n上得床来思旧乡。\n北风吹梦长。"
  ],
  [
    "减字木兰花",
    "吕本中",
    "去年今夜。\n同醉月明花树下。\n此夜江边。\n月暗长堤柳暗船。\n故人何处。\n带我离愁江外去。\n来岁花前。\n又是今年忆去年。"
  ],
  [
    "菩萨蛮",
    "吕本中",
    "客愁不到西池路。\n残春又逐花飞去。\n今日傍池行。\n新荷昨夜生。\n故人千虑绕。\n不道书来少。\n去住隔关河。\n长亭风雨多。"
  ],
  [
    "菩萨蛮",
    "吕本中",
    "高楼只在斜阳里。\n春风淡荡人声喜。\n携客不嫌频。\n使君如酒醇。\n花光人不会。\n月色须君醉。\n月色与花光。\n共成今夜长。"
  ],
  [
    "菩萨蛮",
    "吕本中",
    "登楼一望南山雪。\n使君风味如新月。\n月向雪前明。\n主人今夜情。\n平生相与意。\n老病犹堪记。\n对酒为君欢。\n酒杯嫌未宽。"
  ],
  [
    "踏莎行",
    "吕本中",
    "雪似梅花，梅花似雪。\n似和不似都奇绝。\n恼人风味阿谁知，请君问取南楼月。\n记得旧时，探梅时节。\n老来旧事无人说。\n为谁醉倒为谁醒，到今犹恨轻离别。"
  ],
  [
    "清平乐",
    "吕本中",
    "故人何处。\n同在江南路。\n百种旧愁分不去。\n枉被落花留住。\n旧愁百种谁知。\n除非是见伊时。\n最是一春多病，等闲过了酴醾。"
  ],
  [
    "渔家傲",
    "吕本中",
    "小院悠悠春未远。\n牡丹昨夜开犹浅。\n珍重使君帘尽卷。\n风欲转。\n绿阴掩映栏干晚。\n记得旧时清夜短。\n洛阳芳讯时相伴。\n一朵姚黄䯳髻满。\n情未展。\n新来衰病无人管。"
  ],
  [
    "生查子",
    "吕本中",
    "残春雾雨馀，小院黄昏後。\n说道觅新词，把酒来相就。\n酴醾插髻云，岁岁长如旧。\n不是做词迟，却怕添伊瘦。"
  ],
  [
    "浪淘沙",
    "吕本中",
    "柳色过疏篱。\n花又离披。\n旧时心绪没人知。\n记得一年寒食下，独自归时。\n归後却寻伊。\n月上嫌迟。\n十分斟酒不推辞。\n将为老来浑忘却，因甚沾衣。"
  ],
  [
    "浪淘沙",
    "吕本中",
    "柳塘新涨。\n艇子操双浆。\n闲倚曲楼成怅望。\n是处春愁一样。\n傍人几点飞花。\n夕阳又送栖鸦。\n试问画楼西畔，暮云恐近天涯。"
  ],
  [
    "生查子",
    "吕本中",
    "双双小凤斜，淡淡鸦儿稳。\n一曲渭城歌，柳色饶春恨。\n离觞洗别愁，酒尽愁难尽。\n宝瑟雁纵横，谁寄天涯信。"
  ],
  [
    "生查子",
    "吕本中",
    "人分南浦春，酒把阳关盏。\n衣带自无情，顿为离人缓。\n愁随苦海深，恨逐前峰远。\n更听断肠猿，一似闻弦雁。"
  ],
  [
    "蝶恋花",
    "吕本中",
    "巧语娇莺春未暮。\n杨柳风流，恰过池塘雨。\n芳草满庭花满树。\n无情胡蝶飞来去。\n睡起小奁香一缕。\n玉篆回纹，等个人分付。\n桃叶不言人不语。\n眉尖一点君知否。"
  ],
  [
    "鹧鸪天",
    "向子",
    "说著分飞百种猜。\n泥人细数几时回。\n风流可惯曾孤冷，怀抱如何得好开。\n垂玉箸，下香阶。\n凭肩小语更兜鞋。\n再三莫遣归期误，第一频教入梦来。"
  ],
  [
    "鹧鸪天",
    "向子",
    "浅浅妆成淡淡梅。\n见梅忆着傍妆台。\n书无鸿雁如何寄，肠断催归作麽回。\n千种恨，百般猜。\n为伊怀抱几时开。\n可堪江上风头恶，不放朝云入梦来。"
  ],
  [
    "鹧鸪天",
    "向子",
    "几处秋千懒未收。\n花梢柳外出纤柔。\n霞衣轻举疑奔月，宝髻倾若坠楼。\n争缥缈，斗风流。\n蜂儿蛱蝶共嬉游。\n朝朝暮暮春风里，落尽梨花未肯休。"
  ],
  [
    "踏莎行",
    "向子",
    "霭霭朝云，矜春态度。\n楚宫梦断寻无路。\n欲将尊酒遣新愁，谁知引到愁深处。\n不尽长江，无边细雨。\n只疑都把愁来做。\n西山总不解遮栏，随春直过东湖去。"
  ],
  [
    "鹊桥仙",
    "向子",
    "合卺风流，擘钗情态，压倒痴牛呆女。\n今年云外果深期，想却笑、人间离苦。\n萦愁叠恨，青山绿水，杳杳重重无数。\n寻常犹有梦能来，到此夜、无寻梦处。"
  ],
  [
    "虞美人",
    "向子",
    "烟树无重数。\n不碍相思路。\n晚云分外欲增愁。\n更那堪疏雨、送归舟。\n雨来还被风吹去。\n陨泪多如雨。\n拟题双叶问离忧。\n怎得水随人意、肯西流。"
  ],
  [
    "虞美人",
    "向子",
    "去年不到琼花底。\n蝶梦空相倚。\n今年特地趁花来。\n却甚不教同醉、过花开。\n花知此恨年年有。\n也伴人春瘦。\n一枝和泪寄春风。\n应把旧愁新怨、入眉峰。"
  ],
  [
    "虞美人",
    "向子",
    "去年雪满长安树。\n望断扬州路。\n今年看雪在扬州。\n人在蓬莱深处、若为愁。\n而今不恨伊相误。\n自恨来何暮。\n平山堂下旧嬉游。\n只有舞春杨柳、似风流。"
  ],
  [
    "虞美人",
    "向子",
    "倚窗人似莺藏柳。\n巧语春心透。\n声声清切入人深。\n一夜不知两鬓、雪霜侵。\n何时月下歌金缕。\n醉看行云住。\n懒将幽恨寄瑶琴。\n却倩金笼鹦鹉、递芳音。"
  ],
  [
    "更漏子",
    "向子",
    "竹孤青，梅酽白。\n更着使君清绝。\n梅似竹，竹如君。\n须知德有邻。\n月同高，风同调。\n月底风前一笑。\n翻碎影，度微香。\n与人风味长。"
  ],
  [
    "更漏子",
    "向子",
    "鹊桥边，牛渚上。\n翠节红旌相向。\n承玉露，御金风。\n年年岁岁同。\n懒飞梭，停弄杼。\n遥想彩云深处。\n人咫尺，事关山。\n无聊独倚栏。"
  ],
  [
    "鹊桥仙",
    "向子",
    "澄江如练，远山横翠，一段风烟如画。\n层楼杰阁倚晴空，疑便是、支矶石下。\n宝奁琼鉴，淡匀轻扫，纤手弄妆初罢。\n拟将心事问天公，与牛女、平分今夜。"
  ],
  [
    "南歌子",
    "向子",
    "碧落飞明镜，晴烟幂远山。\n扁舟夜下广陵滩。\n照我白苹红蓼、一杯残。\n初望同盘饮，如何两处看。\n遥知香雾湿云鬟。\n凭暖琼楼十二、玉栏干。"
  ],
  [
    "鹊桥仙",
    "向子",
    "飞云多态，凉飕微度，都到酒边歌处。\n冰肌玉骨照人寒，更做弄、一帘风雨。\n同盘风味，合欢情思，不管星娥猜妒。\n桃花溪水接银河，与占断、鹊桥归路。"
  ],
  [
    "南歌子",
    "向子",
    "缥缈云间质，轻盈波上身。\n瑶林玉树出风尘。\n不是野花凡草、等闲春。\n翠羽双垂珥，乌纱巧制巾。\n经珠不动两眉颦。\n须信铅华销尽、见天真。"
  ],
  [
    "南歌子",
    "向子",
    "梁苑千花乱，隋堤一水长。\n眼前风物总悲凉。\n何况眉头心上、不相忘。\n因梦聊携手，凭书续断肠。\n已惊蝴蝶过东墙。\n更被风吹鸿雁、不成行。"
  ],
  [
    "卜算子",
    "向子",
    "竹里一枝梅，雨洗娟娟静。\n疑是佳人日暮来，绰约风前影。\n新恨有谁知，往事何堪省。\n梦绕阳台寂寞回，沾袖馀香冷。"
  ],
  [
    "菩萨蛮",
    "向子",
    "鸳鸯翡翠同心侣。\n惊风不得双飞去。\n春水绿西池。\n重期相见时。\n长怜心共语。\n梦里池边路。\n相见不如新。\n花应解笑人。"
  ],
  [
    "菩萨蛮",
    "向子",
    "娟娟明月如霜白。\n鳌山可是蓬山隔。\n恨不及春风。\n行云处处同。\n暖香红雾里。\n一笑谁新喜。\n知得远愁无。\n春衫有泪珠。"
  ],
  [
    "菩萨蛮",
    "向子",
    "袜儿窄剪鞋儿小。\n纹鸳并影双双好。\n微步巧藏人。\n轻飞洛浦尘。\n前回深处见。\n欲近还相远。\n心事不能知。\n教人直是疑。"
  ],
  [
    "南歌子",
    "向子",
    "雨过林峦静，风回池阁凉。\n窥人双燕语雕梁。\n笑看小荷翻处、戏鸳鸯。\n共饮菖蒲细，同分彩线长。\n今朝真不负风光。\n绝胜几年飞梦、绕高唐。"
  ],
  [
    "减字木兰花",
    "向子",
    "几年不见。\n胡蝶枕中魂梦远。\n一日相逢。\n鹦鹉杯深笑靥浓。\n欢心未已。\n流水落花愁又起。\n离恨如何。\n细雨斜风晚更多。"
  ],
  [
    "秦楼月・忆秦娥",
    "向子",
    "虫声切。\n柔肠欲断伤离别。\n伤离别。\n几行清泪，界残红颊。\n玉阶白露侵罗袜。\n下帘却望玲珑月。\n玲珑月。\n寒光凌乱，照人愁绝。"
  ],
  [
    "生查子",
    "向子",
    "月在两山间，人在空明里。\n山色碧於天，月色光於水。\n心闲物物幽，心动尘尘起。\n莫向动中来，长愿闲如此。"
  ],
  [
    "生查子",
    "向子",
    "春心如杜鹃，日夜思归切。\n啼尽一川花，愁落千山月。\n遥怜白玉人，翠被馀香歇。\n可惯独眠寒，减动丰肌雪。"
  ],
  [
    "生查子",
    "向子",
    "近似月当怀，远似花藏雾。\n好是月明时，同醉花深处。\n看花不自持，对月空相顾。\n愿学月频圆，莫作花飞去。"
  ],
  [
    "生查子",
    "向子",
    "春山和恨长，秋水无言度。\n脉脉复盈盈，几点梨花雨。\n深深一段愁，寂寂无行路。\n推去又还来，没个遮栏处。"
  ],
  [
    "生查子",
    "向子",
    "娟娟月入眉，整整云归鬓。\n镜里弄妆迟，帘外花移影。\n斜窥秋水长，软语春莺近。\n无计奈情何，只有相思分。"
  ],
  [
    "生查子",
    "向子",
    "相思懒下床，春梦迷蝴蝶。\n入柳又穿花，去去轻如叶。\n可堪歧路长，不道关山隔。\n无赖是黄鹂，唤起空愁绝。"
  ],
  [
    "望江南・忆江南",
    "向子",
    "微雨过，庭院净无尘。\n天上秋期明日是，人间月影十分清，真不负佳辰。\n称寿处，香雾绕花身。\n玉兔已成千岁药，桂华更与一枝新。\n喜气满重。"
  ],
  [
    "浣溪沙",
    "向子",
    "冰雪肌肤不受尘。\n脸桃眉柳暖生春。\n手搓梅子笑迎人。\n欲语又休无限思，暂来还去不胜颦。\n梦随蝴蝶过东邻。"
  ],
  [
    "西江月",
    "向子",
    "微步凌波尘起，弄妆满镜花开。\n春心掷处眼频来。\n秀色著人无耐。\n旧事如风无迹，新愁似水难裁。\n相思日夜梦阳台。\n减尽沈郎衣带。"
  ],
  [
    "点绛唇",
    "向子",
    "丹凤飞来，细传日下丝纶语。\n使君归去。\n已近沙堤路。\n风叶露花，秋意浓如许。\n江天暮。\n离歌轻举。\n愁满西山雨。"
  ],
  [
    "丑奴儿・采桑子",
    "向子",
    "无双亭下琼花树，玉骨云腴。\n倾国称姝。\n除却扬州是无处。\n天教红药来参乘，桃李先驱。\n总作花奴。\n翠拥红遮到玉都。"
  ],
  [
    "如梦令",
    "向子",
    "午夜凉生翠幔。\n帘外行云撩乱。\n可恨白苹风，欲雨又还吹散。\n肠断。\n肠断。\n楚梦惊残一半。"
  ],
  [
    "好事近",
    "向子",
    "小雨度微云，快染一天新碧。\n恰到中秋佳处，是芳年华日。\n冰轮莫做九分看，天意在今夕。\n先占广寒风露，怕姮娥偏得。"
  ],
  [
    "好事近",
    "向子",
    "初上舞茵时，争看袜罗弓窄。\n恰似晚霞零乱，衬一钩新月。\n折旋多态小腰身，分明是回雪。\n生怕因风飞去，放真珠帘隔。"
  ],
  [
    "采桑子",
    "向子",
    "人如濯濯春杨柳，彻骨风流。\n脱体温柔。\n牵系多情尽未休。\n最怜恰恰新眠起，云雨初收。\n斜倚琼楼。\n叶叶眉心一样愁。"
  ],
  [
    "清平乐",
    "向子",
    "云无天净。\n明月端如镜。\n乌鹊绕枝栖未稳。\n零露垂垂珠陨。\n扁舟共绝潮河。\n秋风别去如梭。\n今夜凄然对影，与谁斟酌姮娥。"
  ],
  [
    "浣溪沙",
    "向子",
    "花想仪容柳想腰。\n融融曳曳一团娇。\n绮罗丛里最妖娆。\n歌罢碧天零影乱，舞时红袖雪花飘。\n几回相见为魂销。"
  ],
  [
    "浣溪沙",
    "向子",
    "艳赵倾燕花里仙。\n乌丝阑写永和年。\n有时闲弄醒心弦。\n茗碗分云微醉後，纹楸斜倚髻鬟偏。\n风流模样总堪怜。"
  ],
  [
    "浣溪沙",
    "向子",
    "曾是襄王梦里仙。\n娇痴恰恰破瓜年。\n芳心已解品朱弦。\n浅浅笑时双靥媚，盈盈立处绿云偏。\n称人心是尽人怜。"
  ],
  [
    "浣溪沙",
    "向子",
    "一夜凉飔动碧厨。\n晓庭飞雨溅真珠。\n玉人睡起倚金铺。\n云髻作堆初未整，柳腰如醉不胜扶。\n天仙风调世间无。"
  ],
  [
    "浣溪沙",
    "向子",
    "璧月光中玉漏清。\n小梅疏影水边明。\n似梅人醉月西倾。\n梅欲黄时朝暮雨，月重圆处短长亭。\n旧愁新恨若为情。"
  ],
  [
    "浣溪沙",
    "向子",
    "人意天公则甚知。\n故教小雨作深悲。\n桃花浑似泪胭脂。\n理棹又从今日去，断肠还似去年时。\n经行处处是相思。"
  ],
  [
    "浣溪沙",
    "向子",
    "花样风流柳样娇。\n雪中微步过溪桥。\n心期春色到梅梢。\n折得一枝归绿鬓，冰容玉艳不相饶。\n索人同去醉金蕉。"
  ],
  [
    "浣溪沙",
    "向子",
    "守得梅开著意看。\n春风几醉玉栏干。\n去时犹自惜馀欢。\n雨後重来花扫地，叶间青子已团团。\n凭谁寄与蹙眉山。"
  ],
  [
    "浣溪沙",
    "向子",
    "翡翠衣裳白玉人。\n不将朱粉污天真。\n清风为伴月为邻。\n枕上解随良夜梦，壶中别是一家春。\n同心小绾更尖新。"
  ],
  [
    "浣溪沙",
    "向子",
    "雨点春山入翠眉。\n一ь杨柳作腰肢。\n语音娇软带儿痴。\n犹省当来求识面，隔帘清唱倒琼彝。\n真成相见说当时。"
  ],
  [
    "浣溪沙",
    "向子",
    "姑射肌肤雪一团。\n掺掺玉手弄冰纨。\n著人情思几多般。\n水上月如天样远，眼前花似镜中看。\n见时容易近时难。"
  ],
  [
    "浣溪沙",
    "向子",
    "云外遥山是翠眉。\n风前杨柳入腰肢。\n凌波微步袜尘飞。\n倚醉传歌留客处，佯嗔不语殢人时。\n风流态度百般宜。"
  ],
  [
    "浣溪沙",
    "向子",
    "百斛明珠得翠娥。\n风流彻骨更能歌。\n碧云留住劝金荷。\n取醉归来因一笑，恼人深处是横波。\n酒醒情味却知麽。"
  ],
  [
    "相见欢",
    "向子",
    "亭亭秋水芙蓉。\n翠围中。\n又是一年风露、笑相逢。\n天机畔。\n云锦乱。\n思无穷。\n路隔银河犹解、嫁西风。"
  ],
  [
    "相见欢",
    "向子",
    "桃源深闭春风。\n信难通。\n流水落花馀恨、几时穷。\n水无定。\n花有尽。\n会相逢。\n可是人生长在、别离中。"
  ],
  [
    "相见欢",
    "向子",
    "腰肢一缕纤长。\n是垂杨。\n泥泥风中衣袖、冷沈香。\n花如颊。\n眉如叶。\n语如簧。\n微笑微颦相恼、过回廊。"
  ],
  [
    "醉蓬莱",
    "吴穆仲",
    "见处即已，无心即了。"
  ],
  [
    "南柯子・南歌子",
    "杨适2",
    "怨草迷南浦，愁花傍短亭。\n有情歌酒莫催行。\n看取无情花草、也关情。\n旧日临岐曲，而今忍泪听。\n淮山何在暮云凝。\n待倩春风吹梦、过江城。"
  ],
  [
    "江城子",
    "莫蒙",
    "长庚入梦夜何其。\n月波迟。\n露华滋。\n珠褓犀帷，生此宁馨儿。\n天上麒麟人不识，森，骏权奇。\n文章锦绣识新机。\n国风诗。\n楚人词。\n銮殿蓬莱，早晚奉论思。\n百岁归来如魏武，从老大，好威仪。"
  ],
  [
    "失调名",
    "韩驹",
    "孤舟晚扬湖光里。\n衰草斜阳无限意。"
  ],
  [
    "西江月",
    "颜博文",
    "草草书传锦字，厌厌梦绕梅花。\n海山无计驻星槎。\n肠断芭蕉影下。\n缺月旧时庭院，飞云到处人家。\n而今赢得鬓先华。\n说著多情已怕。"
  ],
  [
    "品令",
    "颜博文",
    "夜萧索。\n侧耳听、清海楼头吹角。\n停归棹、不觉重门闭，恨只恨、暮潮落。\n偷想红啼绿怨，道我真个情薄。\n纱窗外、厌厌新月上，也应则、睡不著。"
  ],
  [
    "浣溪沙",
    "沈与求",
    "云幕垂垂不掩关，落鸿孤没有无间。\n雪花欺鬓一年残。\n欲把小梅还斗雪，冷香嫌怕乱沈檀。\n恼人归梦绕江干。"
  ],
  [
    "浣溪沙",
    "沈与求",
    "花信催春入帝关。\n玉霙争腊去留间。\n不禁风力又吹残。\n客舍不眠清夜冷，萦愁一缕袅旃檀。\n空庭月落斗栏干。"
  ],
  [
    "江城子",
    "沈与求",
    "华灯高宴水精宫。\n浪花中。\n意无穷。\n十载江湖，重绾汉符铜。\n应有青藜存往事，人缥缈，佩丁东。\n卧听萧寺响疏钟。\n渡溪风。\n转空蒙。\n月上孤窗，邻唱有渔翁。\n追念使君清坐久，歌一发，恨千重。"
  ],
  [
    "江城子",
    "沈与求",
    "鱼龙戏舞近幽宫。\n乱山中。\n似途穷。\n绿野堂深，门敞兽铺铜。\n无限青瑶攒峭壁，花木老，映西东。\n消磨万事酒千锺。\n一襟风。\n鬓霜蒙。\n忧国平生，堪笑已成翁。\n惟有经纶心事在，承密诏，看重重。"
  ],
  [
    "秦刷子",
    "陈东",
    "谁斫碧琅玕，影撼半庭风月。\n尚有岁寒心在，留得数根华发。\n龙孙受戏碧波涛，喜动清风发。\n到得浪花深处，□一瓯香雪。"
  ],
  [
    "西江月",
    "陈东",
    "风动一轩花竹，琅玕青锦薰笼。\n怜才自是宋墙东。\n更识琴心挑弄。\n暮雨乍收寒浅，朝云又起春浓。\n冰肌玉骨信俱融。\n不比巫山闲梦。"
  ],
  [
    "西江月",
    "陈东",
    "我笑牛郎织女，一年一度相逢。\n欢情尽逐晓云空。\n愁损舞莺歌凤。\n牛女而今笑我，七年独卧西风。\n西风还解过江东。\n为报佳期入梦。"
  ],
  [
    "明月逐人来",
    "李持正",
    "星河明淡。\n春来深浅。\n红莲正、满城开遍。\n禁街行乐，暗尘香拂面。\n皓月随人近远。\n天半鳌山，光动凤楼两观。\n东风静、珠帘不卷。\n玉辇待归，云外闻弦管。\n认得宫花影转。"
  ],
  [
    "人月圆令・人月园",
    "李持正",
    "小桃枝上春风早，初试薄罗衣。\n年年乐事，华灯竞处，人月圆时。\n禁街箫鼓，寒轻夜永，纤手重携。\n更阑人散，千门笑语，声在帘帏。"
  ],
  [
    "桃源忆故人",
    "王道亨",
    "刘郎自是桃花主。\n不许春风闲度。\n春色易随风去。\n片片伤春暮。\n返魂不用清香炷。\n却有梅花淡伫。\n从此镇长相顾。\n不怨飘残雨。"
  ],
  [
    "清平乐",
    "韩璜",
    "秋光如水。\n酿作鹅黄蚁。\n散入千岩佳树里。\n惟许修门人醉。\n轻钿重上风鬟。\n不禁月冷霜寒。\n步障深沈归去，依然愁满江山。"
  ],
  [
    "菩萨蛮",
    "李邦献",
    "薰沈刻蜡工夫巧。\n蜜脾锁碎金锺小。\n别是一般香。\n解教人断肠。\n冰霜相与瘦。\n清在江梅右。\n念我忍寒来。\n怜君特地开。"
  ],
  [
    "眼儿媚",
    "宋齐愈",
    "霏霏疏影转征鸿。\n人语暗香中。\n小桥斜渡，西亭深院，水月朦胧。\n人间不是藏春处，玉笛晓霜空。\n江南树树，黄垂密雨，绿涨薰风。"
  ],
  [
    "撒金钱",
    "袁",
    "频瞻礼。\n喜升平、又逢元宵佳致。\n鳌山高耸翠。\n对端门、珠玑交制。\n似嫦娥降仙宫，乍临凡世。\n恩露匀施，凭御栏、圣颜垂视。\n撒金钱，乱抛坠。\n万姓推抢没理会。\n告官里。\n这失仪、且与免罪。"
  ],
  [
    "传言玉女",
    "袁",
    "眉黛轻分，惯学玉真梳掠。\n艳容可画，那精神怎貌。\n鲛绡映玉，钿带双穿缨络。\n歌音清丽，舞腰柔弱。\n宴罢瑶池，御风跨皓鹤。\n凤凰台上，有萧郎共约。\n一面笑开，向月斜褰珠箔。\n东园无限，好花羞落。"
  ],
  [
    "临江仙",
    "邢俊臣",
    "巍峨万丈与天高。\n物轻人意重，千里送鹅毛。"
  ],
  [
    "临江仙",
    "邢俊臣",
    "远来犹自忆梁陈。\n江南无好物，聊赠一枝春。"
  ],
  [
    "临江仙",
    "邢俊臣",
    "用心勤苦是新诗。\n吟安一个字，拈断数茎髭。"
  ],
  [
    "临江仙",
    "邢俊臣",
    "扪窗摸户入房来。\n笙歌归院落，灯火下楼台。"
  ],
  [
    "临江仙",
    "邢俊臣",
    "酥胸露出白皑皑。\n遥知不是雪，为有暗香来。"
  ],
  [
    "临江仙",
    "邢俊臣",
    "只愁歌舞罢，化作彩云飞。"
  ],
  [
    "浪淘沙",
    "幼卿",
    "目送楚云空。\n前事无踪。\n谩留遗恨锁眉峰。\n自是荷花开较晚，孤负东风。\n客馆叹飘蓬。\n聚散匆匆。\n扬鞭那忍骤花骢。\n望断斜阳人不见，满袖啼红。"
  ],
  [
    "减字木兰花",
    "蒋氏女",
    "朝云横渡。\n辘辘车声如水去。\n白草黄沙。\n月照孤村三两家。\n飞鸿过也。\n万结愁肠无昼夜。\n渐近燕山。\n回首乡关归路难。"
  ],
  [
    "鹧鸪天",
    "蔡楠",
    "病酒厌厌与睡宜。\n珠帘罗幕卷银泥。\n风来绿树花含笑，恨入西楼月敛眉。\n惊瘦尽，怨归迟。\n休将桐叶更题诗。\n不知桥下无情水，流到天涯是几时。"
  ],
  [
    "摊破诉衷情・诉衷情",
    "蔡楠",
    "夕阳低户水当楼。\n风烟惨淡秋。\n乱云飞尽碧山留。\n寒沙卧海鸥。\n浑似画，只供愁。\n相看空泪流。\n故人如欲问安不。\n病来今白头。"
  ],
  [
    "摊破诉衷情・诉衷情",
    "蔡楠",
    "栏干十二绕层楼。\n珠帘卷素秋。\n当年尊酒屡迟留。\n识公惟白鸥。\n才得趣，又成愁。\n情锺我辈流。\n买山同隐肯来不。\n遥怜笑点头。"
  ],
  [
    "凤栖梧・蝶恋花",
    "蔡楠",
    "狂滥生涯今几许。\n敕赐湖天，万顷烟波主。\n约我小舟同老去。\n要前一叶风掀舞。\n邂逅同寻溪上路。\n淡墨题诗，正在云深处。\n别後作书频寄语。\n无忘林下萧萧雨。"
  ],
  [
    "蝶恋花",
    "李久善",
    "莺掷垂杨，一点黄金溜。"
  ],
  [
    "鹊踏枝・蝶恋花",
    "宝月",
    "斜日平山寒已薄。\n雪过松梢，犹有残英落。\n晚色际天天似幕。\n一尊先与东风约。\n邀得红梅同宴乐。\n酒面融春，春满纤纤萼。\n客意为伊浑忘却。\n归船且傍花阴泊。"
  ],
  [
    "点绛唇",
    "宝月",
    "春遇瑶池，长空飞下残英片。\n素光围练。\n寒透笙歌院。\n莫把寿阳，妆信传书箭。\n掩香面。\n汉宫寻遍。\n月里还相见。"
  ],
  [
    "失调名",
    "宝月",
    "遥想天孙离别後，一宵欢会，暂停极杼。"
  ],
  [
    "柳梢青",
    "宝月",
    "脉脉春心，情人渐远，难托离愁。\n雨後寒轻，风前香软，春在梨花。\n行人倚棹天涯。\n酒醒处、残阳乱鸦。\n门外秋千，墙头红粉，深院谁家。"
  ],
  [
    "惜双双・惜分飞",
    "宝月",
    "庚岭香前亲写得。\n子细看、粉匀无迹。\n月殿休寻觅。\n姑射人来，知是曾相识。\n不要青春闲用力。\n也会寄、江南信息。\n著意应难摘。\n留与梨花，此并真颜色。"
  ],
  [
    "乌夜啼",
    "权无染",
    "洗尽铅华污，玉颜自发轻红。\n无言雪月黄昏後，别是个丰容。\n骨瘦难禁消瘦，香寒不并芳。\n与君高却看花眼，红紫谩春风。"
  ],
  [
    "南歌子",
    "权无染",
    "照水金莲小，披风宝麝浮。\n雪中开占百花头。\n一味潇潇洒洒、自风流。\n病态含春瘦，芳魂傍月愁。\n轻烟微雨更清幽。\n遮莫姚黄相并、也应羞。"
  ],
  [
    "南歌子",
    "权无染",
    "一点檀心紫，千重粉翅光。\n蔷薇水浸淡鹅黄。\n别是一般风韵、断人肠。\n有艳难欺雪，无花可此香。\n寻思无计与幽芳。\n除是玉人清瘦、道家妆。"
  ],
  [
    "孤馆深沈",
    "权无染",
    "琼英雪艳岭梅芳。\n天付与清香。\n向腊後春前，解压万花，先占东阳。\n拟待折、一枝相赠，奈水远天长。\n对妆面、忍听羌笛，又还空断人肠。"
  ],
  [
    "江神子・江城子",
    "郭仲宣",
    "腊寒犹重见年芳。\n为花忙。\n倚雕墙。\n准拟巡檐，一笑但清狂。\n冷蕊疏枝浑不奈，凭折取，泛清觞。\n扬州春梦两微茫。\n记娥妆。\n耿冰肠。\n春信全通，何用玉奁香。\n谁见月斜人去後，疏影乱，蘸寒塘。"
  ],
  [
    "连理枝",
    "邵叔齐",
    "淡泊疏篱隔。\n寂寞官桥侧。\n绿萼青枝风尘外，别是一般姿质。\n念天涯、憔悴各飘零，记初曾相识。\n雪里清寒逼。\n月下幽香袭。\n不似薄情无凭准，一去音书难得。\n看年年、时候不逾期，报阳和消息。"
  ],
  [
    "鹧鸪天",
    "邵叔齐",
    "不比江梅粉作华。\n天香肯作俗香夸。\n高悬蜡蓓蜂房密，遍挂金锺雁字斜。\n侵月影，上窗纱。\n中央颜色自仙家。\n玉人插向乌云畔，浑似灵犀正透芽。"
  ],
  [
    "减兰十梅・减字木兰花",
    "李子正",
    "梅萼香嫩。\n雪里开时春粉润。\n雨蕊风枝。\n暗与黄昏取次宜。\n日边月下。\n休问初开兼欲谢。\n却最妖娆。\n不似群花春正娇。"
  ],
  [
    "减兰十梅・减字木兰花",
    "李子正",
    "东风吹暖。\n轻动枝头娇艳颤。\n成片惊飞。\n不是城南画角吹。\n香英飘处。\n定向寿阳妆阁去。\n莫损柔柯。\n今日清香远更多。"
  ],
  [
    "减兰十梅・减字木兰花",
    "李子正",
    "潇潇细雨。\n雨歇芳菲犹淡伫。\n密洒轻笼。\n湿遍柔枝香更浓。\n琼腮微腻。\n疑是凝酥初点缀。\n冷艳相宜。\n不似梨花带雨时。"
  ],
  [
    "减兰十梅・减字木兰花",
    "李子正",
    "六花飞素。\n飘入枝头无觅处。\n密缀轻堆。\n只似香苞次第开。\n栏边欲坠。\n姑射山头人半醉。\n墙外低垂。\n窥送佳人粉再吹。"
  ],
  [
    "减兰十梅・减字木兰花",
    "李子正",
    "寒蟾初满。\n正是枝头开烂熳。\n素质笼明。\n多少风姿无限情。\n暗香疏影。\n冰麝萧萧山驿静。\n浅蕊轻枝。\n酒醒更阑梦断时。"
  ],
  [
    "减兰十梅・减字木兰花",
    "李子正",
    "腾腾初照。\n半拆琼苞还似笑。\n莫近柔条。\n只恐凝酥暖欲消。\n三竿已上。\n点缀胭脂红荡漾。\n刚道宜寒。\n不似前村雪里看。"
  ],
  [
    "减兰十梅・减字木兰花",
    "李子正",
    "急催银漏。\n渐渐纱窗明欲透。\n点检花枝。\n晓笛吹时几片飞。\n淡烟初破。\n仿佛夜来飞几朵。\n浅粉馀香。\n晨起佳人带晓妆。"
  ],
  [
    "减兰十梅・减字木兰花",
    "李子正",
    "天寒欲暮。\n别有一般姿媚处。\n半载斜阳。\n宝鉴微开试晚妆。\n淡烟轻处。\n渐近黄昏香暗渡。\n休怕春寒。\n秉烛重来子细看。"
  ],
  [
    "减兰十梅・减字木兰花",
    "李子正",
    "阳和初布。\n入萼春红才半露。\n暖律潜催。\n与占百花头上开。\n香英微吐。\n折赠一枝人已去。\n杨柳贪眠。\n不道春风已暗传。"
  ],
  [
    "减兰十梅・减字木兰花",
    "李子正",
    "香苞渐少。\n满地残英寒不扫。\n传语东君。\n分付南枝桃李春。\n东风吹暖。\n南北枝头开烂熳。\n一任飘吹。\n已占东风第一枝。"
  ],
  [
    "忆秦娥",
    "房舜卿",
    "与君别。\n相思一夜梅花发。\n梅花发。\n凄凉南浦，断桥斜月。\n盈盈微步凌波袜。\n东风笑倚天涯阔。\n天涯阔。\n一声羌管，暮云愁绝。"
  ],
  [
    "玉交枝・忆秦娥",
    "房舜卿",
    "蕙死兰枯待返魂。\n暗香梅上又重闻。\n粉妆额子，多少画难真。\n竹外冰清斜倒影，江头雪里暗藏春。\n千锺玉酒，休更待飘零。"
  ],
  [
    "鹧鸪天",
    "石耆翁",
    "借问枝头昨夜春。\n已传消息到柴门。\n频看秀色无多艳，拖得清香不见痕。\n山矗矗，水粼粼。\n村南村北冷销魂。\n人间不识春风面，羞见瑶台破月明。"
  ],
  [
    "蝶恋花",
    "石耆翁",
    "半夜六龙飞海峤。\n漾鳌波，露出珊瑚小。\n玉粉枝头春意早。\n东风未绿瀛洲草。\n姑射仙人真窃窕。\n净练明妆，如伴商岩老。\n梦入水云闲缥缈。\n一楼明月千山晓。"
  ],
  [
    "西江月",
    "杜安道",
    "晓镜初妆玉粉，轻风暗递幽香。\n闲随月影到寒塘。\n忘却人间天上。\n雪意空惊春意，孤芳已断年芳。\n从教驿使为伊忙。\n乞个寿阳宫样。"
  ],
  [
    "独脚令・忆王孙",
    "史远道",
    "墙头梅蕊一枝新。\n宋玉东邻算未真。\n折与冰姿绰约人。\n怯霜晨。\n桃李粉粉不当春。"
  ],
  [
    "玉楼春",
    "郭仲循",
    "靓妆才学春无价。\n腮粉额黄宫样画。\n妖娆闲倚曲阑边，孤净不胜微月下。\n牵情群蕊临风亚。\n惜恐苍苔和雨借。\n何如相傍玉楼人，芳酒绣筵红烛夜。"
  ],
  [
    "临江仙",
    "范梦龙",
    "试问前村深雪里，小梅未放云英。\n阳和先到锦官城。\n南枝初破粉，东阁有馀清。\n人在高楼横怨管，寄将陇客新声。\n西园下晚看飞琼。\n春风催结子，金鼎待调羹。"
  ],
  [
    "渔家傲",
    "薛几圣",
    "雪月照梅溪畔路。\n幽姿背立无言语。\n冷浸瘦枝清浅处。\n香暗度。\n妆成处士横斜句。\n浑似玉人常淡伫。\n菱花相对成清楚。\n谁解小图先画取。\n天欲曙。\n恐随月色云间去。"
  ],
  [
    "遂宁好",
    "马咸",
    "遂宁好，胜地产糖霜。\n不待千年成琥珀，真疑六月冻琼浆。"
  ],
  [
    "点绛唇",
    "洪皓",
    "不假施朱，鹤翎初试轻红亚。\n为栽堂下。\n更咏樵人画。\n绿叶青枝，辨认诗亏价。\n休催也。\n忍寒郊野。\n留待东坡马。"
  ],
  [
    "点绛唇",
    "洪皓",
    "耐久芳馨，拟将蜂蜡龙涎亚。\n化工裁下。\n风韵胜如画。\n鼻观先通，顿减沈檀价。\n思量也。\n梦游吴野。\n凭仗神为马。"
  ],
  [
    "减字木兰花",
    "洪皓",
    "蜂房馀液。\n写就南枝凌正色。\n折干垂芳。\n点缀如生秘暗香。\n寿阳妆样。\n纤手拈来簪髻上。\n恍若还家。\n暂睹真花压百花。"
  ],
  [
    "浣溪沙",
    "洪皓",
    "丧乱佳辰不易攀。\n四逢寒食尽投闲。\n踏青无处想家山。\n麟殿阻趋陪内宴，萱堂遥忆侍慈颜。\n感时双泪滴潺潺。"
  ],
  [
    "浣溪沙",
    "洪皓",
    "南北渝盟久未和。\n斯民涂炭死亡多。\n不知何日戢干戈。\n赖有兴王如世祖，况闻谋帅得廉颇。\n蔺卿全璧我蹉跎。"
  ],
  [
    "临江仙",
    "洪皓",
    "冷落天涯今一纪，谁怜万里无家。\n三闾憔悴赋怀沙。\n思新增怅望，吊影觉敧斜。\n兀坐书堂真可怪，销忧殢酒难赊。\n因人成事耻矜夸。\n何时还使节，踏雪看梅花。"
  ],
  [
    "渔家傲",
    "洪皓",
    "臂上萸囊悬已满。\n杯中菊蕊浮无限。\n纵使登高宁忍看。\n昏复旦。\n心肠似铁还须断。\n岁月川流难把玩。\n平生万事思量遍。\n但对割愁山似剑。\n聊自劝。\n东坡海岛犹三见。"
  ],
  [
    "渔家傲",
    "洪皓",
    "圃蕙庭桐凋大半。\n西风不借行人便。\n不用留题明月观。\n西园宴。\n颜酡浪说觞无算。\n万斛羁愁推不远。\n千杯鲁酒何曾见。\n却羡南宾凫与雁。\n行不乱。\n哀鸣直到翻江岸。"
  ],
  [
    "渔家傲",
    "洪皓",
    "□□□□□□□。\n□□□□□□□。\n□□□□□□□。\n□□□。\n□□□□□□□。\n正念当筵人已换。\n疏砧又捣谁家练。\n独坐愁吟搔首乱。\n肠欲断。\n凭高不见吴宫殿。"
  ],
  [
    "渔家傲",
    "洪皓",
    "侍宴乐游游赏惯。\n今兹吊影难呼伴。\n欲上望乡台复倦。\n愁满眼。\n琵琶莫写昭君怨。\n满目平芜无足玩。\n南冠未税徒增欢。\n万里庭闱安否断。\n形魂散。\n此身何暇穷游观。"
  ],
  [
    "忆仙姿・如梦令",
    "洪皓",
    "试问春归何处。\n蜂懒蝶忙来去。\n婉娩倦寻芳，偶遂涉园成趣。\n莺语。\n莺语。\n唤起小鱼吹絮。"
  ],
  [
    "忆仙姿・如梦令",
    "洪皓",
    "乍到园亭清处。\n面面此君忘去。\n把酒挹幽人，仰止七贤高趣。\n吴语。\n吴语。\n弗见满城风絮。"
  ],
  [
    "忆仙姿・如梦令",
    "洪皓",
    "小憩书斋胡处。\n闲取响泉调去。\n是事不关心，自得曲中深趣。\n无语。\n无语。\n回首暮云飞絮。"
  ],
  [
    "忆仙姿・如梦令",
    "洪皓",
    "燕敞画堂深处。\n夜艾不知归去。\n忍醉作歌词，要引遏云奇趣。\n娇语。\n娇语。\n似劝老人休絮。"
  ],
  [
    "青玉案",
    "蔡伸",
    "参差弱柳长堤路。\n柳外征帆去。\n皓齿明眸娇态度。\n回头一梦，断肠千里，不到相逢地。\n来时约略春将暮。\n幽恨空馀锦中句。\n小院重门深几许。\n桃花依旧，出墙临水，乱落如红雨。"
  ],
  [
    "青玉案",
    "蔡伸",
    "鸾凰本是和鸣友。\n奈无计、长相守。\n云雨匆匆分袂後。\n彩舟东去，橹声呕轧，目断长堤柳。\n涓涓清泪轻绡透。\n残粉馀香尚依旧。\n独上南楼空回首。\n夜来明月，怎知今夜，少个人携手。"
  ],
  [
    "浣溪沙",
    "蔡伸",
    "双佩雷文拂手香。\n青纱衫子淡梳妆。\n冰姿绰约自生凉。\n虚掉玉钗惊翡翠，缓移兰棹趁鸳鸯。\n鬓鬟风乱绿云长。"
  ],
  [
    "浣溪沙",
    "蔡伸",
    "玉趾弯弯一折弓。\n秋波剪碧滟双瞳。\n浅颦轻笑意无穷。\n夜静拥炉熏督耨，月明飞棹采芙蓉。\n别来欢事少人同。"
  ],
  [
    "浣溪沙",
    "蔡伸",
    "苹末风轻入夜凉。\n飞桥画阁跨方塘。\n月移花影上回廊。\n粲枕随钗云鬓乱，红绵扑粉玉肌香。\n起来携手看鸳鸯。"
  ],
  [
    "浣溪沙",
    "蔡伸",
    "窗外疏篁对节金。\n画桥新绿一篙深。\n沈沈清夜对横参。\n酒晕半消红玉脸，云鬟轻制小犀簪。\n梦回陈迹杳难寻。"
  ],
  [
    "浣溪沙",
    "蔡伸",
    "沙上寒鸥接翼飞。\n潮生潮落水东西。\n征船鸣橹趁潮归。\n望断碧云无锦字，谩题红叶有新诗。\n黄昏微雨倚阑时。"
  ],
  [
    "浣溪沙",
    "蔡伸",
    "漠漠新田绿未齐。\n柳阴阴下水平堤。\n竹间时有乳鸦啼。\n云敛屏山横枕畔，夜阑璧月转林西。\n玉芝香里彩鸳栖。"
  ],
  [
    "浣溪沙",
    "蔡伸",
    "紫燕双双掠水飞。\n廉纤小雨未成泥。\n篱边开尽野蔷薇。\n会少离多终有恨，暂来还去益堪悲。\n後期重约采莲时。"
  ],
  [
    "浣溪沙",
    "蔡伸",
    "窄窄霜绡稳称身。\n强临歌酒惨离魂。\n故人相遇益伤神。\n断雨残云千里隔，琼枝璧月四时新。\n为君留取镜中春。"
  ],
  [
    "浣溪沙",
    "蔡伸",
    "且斗尊前见在身。\n昔游如梦可销魂。\n玉容依约旧精神。\n千里重来人事改，一杯相属意还新。\n韶华不减洞中春。"
  ],
  [
    "浣溪沙",
    "蔡伸",
    "木似文犀感月华。\n寸根移种自仙家。\n春兰秋菊浪矜夸。\n玉露初零秋夜永，幽香直入小窗纱。\n此时风月独输他。"
  ],
  [
    "浣溪沙",
    "蔡伸",
    "叶剪玻璃芯糁金。\n清香端不数琼沈。\n独将高韵冠芗林。\n千里江山新梦後，一天风露小庭深。\n主人归兴已骎骎。"
  ],
  [
    "浣溪沙",
    "蔡伸",
    "浅褐衫儿寿带藤。\n碾花如意枕冠轻。\n凤鞋弓小称娉婷。\n约略梳妆随事好，出尘标韵出尘清。\n一枝梅映玉壶冰。"
  ],
  [
    "浣溪沙",
    "蔡伸",
    "窗外桃花烂熳开。\n年时曾伴玉人来。\n一枝斜插凤皇钗。\n今日重来人事改，花前无语独徘徊。\n凄凉怀抱可怜哉。"
  ],
  [
    "虞美人",
    "蔡伸",
    "瑶琴一弄清商怨。\n楼外桐阴转。\n月华澄淡露华浓。\n寂寞小池烟水、冷芙蓉。\n攀花撷翠当时事。\n绿叶同心字。\n有情还解忆人无。\n过尽寒沙新雁、甚无书。"
  ],
  [
    "虞美人",
    "蔡伸",
    "飞梁石径关山路。\n惨淡秋容暮。\n一行新雁破寒空。\n肠断碧云千里、水溶溶。\n鸾衾欲展谁堪共。\n帘幕霜华重。\n鸭炉香尽锦屏中。\n幽梦今宵何许、与君同。"
  ],
  [
    "虞美人",
    "蔡伸",
    "红尘匹马长安道。\n人与花俱老。\n缓垂鞭袖过平康。\n散尽高阳、零落少年场。\n朱弦重理相思调。\n无奈知音少。\n十年如梦尽堪伤。\n乐事如今、回首做凄凉。"
  ],
  [
    "虞美人",
    "蔡伸",
    "彩旗摇曳樯乌转。\n首征帆展。\n高城楼观暮云平。\n叠鼓凝笳都在、断肠声。\n绿窗朱户空回首。\n明月还依旧。\n乱山无数水茫茫。\n谁念塞垣风物、惶。"
  ],
  [
    "虞美人",
    "蔡伸",
    "堆琼滴露冰壶莹。\n楼外天如镜。\n水晶双枕衬云鬟。\n卧看千山明月、听潺。\n渡江桃叶分飞後。\n马上犹回首。\n邮亭今夜月空圆。\n不似当时携手、对婵娟。"
  ],
  [
    "虞美人",
    "蔡伸",
    "碧溪曾寄流红字。\n忍话当时事。\n重来种种尽堪悲。\n有酒盈杯、聊为故人持。\n夜闲剪烛西窗语。\n怀抱今如许。\n尊前莫讶两依依。\n绿鬓朱颜、不似少年时。"
  ],
  [
    "虞美人",
    "蔡伸",
    "鸾屏绣被香云拥。\n平帖幽闺梦。\n觉来重试古龙涎。\n深炷玉炉、烧气不烧烟。\n匆匆人去三更也。\n月到回廊下。\n出门无语送郎时。\n泪共一天风露、湿罗衣。"
  ],
  [
    "生查子",
    "蔡伸",
    "画堂初见伊，明月当满窗。\n今夜月如眉，话别河桥畔。\n重见约中秋，莫负于飞愿。\n免使月圆时，两处空肠断。"
  ],
  [
    "生查子",
    "蔡伸",
    "霜寒月满窗，夜永人无寐。\n绛腊有馀情，偏照鸳鸯被。\n看尽旧时书，洒尽今生泪。\n衙鼓已三更，还是和衣睡。"
  ],
  [
    "生查子",
    "蔡伸",
    "金壶插玉芝，人面交相照。\n花影满方床，翠叠屏山杳。\n风月亦多情，特地今宵好。\n尽道夜初长，弹指东窗晓。"
  ],
  [
    "生查子",
    "蔡伸",
    "几番花信风，数点笼丝雨。\n并辔踏香尘，选胜东郊路。\n韶华转首空，谁解留春住。\n幸到绿尊前，且作莺花主。"
  ],
  [
    "生查子",
    "蔡伸",
    "银缸委坠红，碧锁朦胧晓。\n别泪洒金徽，一曲情多少。\n邮亭今夜长，明月香帏悄。\n纵使梦相逢，何处寻蓬岛。"
  ],
  [
    "南歌子",
    "蔡伸",
    "萧寺疏锺断，虚堂夜气清。\n凉蟾偏向小明窗。\n露井碧梧寒叶、颤秋声。\n幽恨人谁问，孤衾泪独横。\n此时风月此时情。\n拟倩蓝桥归梦、见云英。"
  ],
  [
    "南歌子",
    "蔡伸",
    "远水澄明绿，孤云暗淡愁。\n白苹红蓼满汀洲。\n肠断圆蟾空照、木兰舟。\n节物伤羁旅，归程叹滞留。\n佳期已误小红楼。\n赖得今年犹有、闰中秋。"
  ],
  [
    "南歌子",
    "蔡伸",
    "恨入眉峰翠，寒生酒晕红。\n临期凝泪洒西风。\n须信世间无物、似情浓。\n玉蹬敲霜月，金钲伴晓锺。\n凄凉古驿乱山重。\n今夜拥衾无寐、与君同。"
  ],
  [
    "南乡子",
    "蔡伸",
    "天外雨初收。\n风紧云轻已变秋。\n邂逅故人同一笑，迟留。\n聚散人生宜自谋。\n去路指南州。\n万顷云涛一叶舟。\n莫话太湖波浪险，归休。\n人在溪边正倚楼。"
  ],
  [
    "南乡子",
    "蔡伸",
    "木落雁南翔。\n锦鲤殷勤为渡江。\n泪墨银钩相忆字，成行。\n滴损云笺小凤皇。\n陈事费思量。\n回首烟波卷夕阳。\n尽道凭书聊破恨，难忘。\n及至书来更断肠。"
  ],
  [
    "菩萨蛮",
    "蔡伸",
    "鸳鸯枕上云堆绿。\n兰膏微润知新沐。\n开帐对华灯。\n见郎双眼明。\n锦衾香馥郁。\n槛竹敲寒玉。\n何物最无情。\n晓鸡咿喔声。"
  ],
  [
    "菩萨蛮",
    "蔡伸",
    "杏花零落清明雨。\n卷帘双燕来还去。\n枕上玉芙蓉。\n暖香堆锦红。\n翠翘金钿雀。\n蝉鬓慵疏掠。\n心事一春闲。\n黛眉颦远山。"
  ],
  [
    "菩萨蛮",
    "蔡伸",
    "飞英不向枝头住。\n等闲又送春归去。\n云幄翠阴浮。\n长随日脚流。\n玉箫吹凤怨。\n惊起楼中燕。\n飞去自双双。\n恼人空断肠。"
  ],
  [
    "菩萨蛮",
    "蔡伸",
    "水光山影浮空碧。\n柳丝摇曳春无力。\n柳岸系行舟。\n吹箫忆旧游。\n旧游堪更忆。\n望断迷南北。\n千古恨悠悠。\n长江空自流。"
  ],
  [
    "菩萨蛮",
    "蔡伸",
    "当时携手今千里。\n可堪重到相逢地。\n触目尽关心。\n流莺尚好音。\n无人知我意。\n只有涓涓泪。\n寂寞到斜阳。\n罗衣旧香。"
  ],
  [
    "菩萨蛮",
    "蔡伸",
    "鸣茄叠鼓催双桨。\n扁舟稳泛桃花浪。\n别泪洒东风。\n前欢如梦中。\n梦魂无定据。\n不到相逢处。\n纵使梦相逢。\n香闺岂解同。"
  ],
  [
    "菩萨蛮",
    "蔡伸",
    "金铺半掩银瞻满。\n个人应恨归来晚。\n轧轧橹声迟。\n那知心已飞。\n迎门一笑粲。\n娇困横波慢。\n偎倚绿窗前。\n今宵人月圆。"
  ],
  [
    "菩萨蛮",
    "蔡伸",
    "双双紫燕来华屋。\n雨馀芳草池塘绿。\n一夜摆花风。\n莺花满树红。\n杯深君莫诉。\n醉袖歌金缕。\n无奈惜花心。\n老来情转深。"
  ],
  [
    "菩萨蛮",
    "蔡伸",
    "朝来一陈狂风雨。\n春光已作堂堂去。\n茂绿满繁枝。\n青梅结子时。\n攀枝惊晚。\n乐事孤心眼。\n正是惜春归。\n那堪怨别离。"
  ],
  [
    "菩萨蛮",
    "蔡伸",
    "凝羞隔水抛红豆。\n嫩桃如脸腰如柳。\n心事暗明期。\n阳台云雨迷。\n玉楼花似雪。\n花上朦胧月。\n挥泪执柔荑。\n匆匆话别时。"
  ],
  [
    "菩萨蛮",
    "蔡伸",
    "花冠鼓翼东方动。\n兰闺惊破辽阳梦。\n翠被小屏山。\n晓窗灯影残。\n并头双燕语。\n似诉横塘雨。\n风雨晓寒多。\n征人可奈何。"
  ],
  [
    "忆秦娥",
    "蔡伸",
    "湖光碧。\n春花秋月无今昔。\n无今昔。\n十年往事，尽成陈迹。\n玉箫声断云屏隔。\n山遥水远长相忆。\n长相忆。\n一生怀抱，为君牵役。"
  ],
  [
    "忆秦娥",
    "蔡伸",
    "花阴月。\n兰堂夜宴神仙客。\n神仙客。\n江梅标韵，海棠颜色。\n良辰佳会诚难得。\n花前一醉君休惜。\n君休惜。\n楚台云雨，今夕何夕。"
  ],
  [
    "清平乐",
    "蔡伸",
    "彩舟双橹。\n六月临平路。\n小雨轻风消晚暑。\n绕岸荷花无数。\n玉人璨枕方床。\n遥知待月西厢。\n昨夜有情风月，今宵特地凄凉。"
  ],
  [
    "清平乐",
    "蔡伸",
    "南窗月满。\n绣被堆香暖。\n苦恨春宵更漏短。\n应讶郎归又晚。\n征帆初落桥边。\n迎门一笑嫣然。\n今夜流霞共酌，何妨金盏垂莲。"
  ],
  [
    "清平乐",
    "蔡伸",
    "明眸秀色。\n肌理凝香雪。\n罗绮丛中标韵别。\n捧酒歌声清越。\n不辞醉脸潮红。\n却愁归骑匆匆。\n回首绿窗朱户，断肠明月清风。"
  ],
  [
    "谒金门",
    "蔡伸",
    "溪声咽。\n溪上有人离别。\n别语叮咛和泪说。\n罗巾沾泪血。\n尽做刚肠如铁。\n到此也应愁绝。\n回首断山帆影灭。\n画船空载月。"
  ],
  [
    "谒金门",
    "蔡伸",
    "相思切。\n触目只供愁绝。\n好梦惊回清漏咽。\n烛残香穗结。\n长恨南楼明月。\n只解照人离缺。\n同倚朱栏飞大白。\n今宵风月别。"
  ],
  [
    "忆王孙",
    "蔡伸",
    "凉生冰簟怯衣单。\n明月楼高空画栏。\n满院啼螀人未眠。\n掩重关。\n乌鹊南飞风露寒。"
  ],
  [
    "阮郎归",
    "蔡伸",
    "烟笼寒水暝禽栖。\n满庭红叶飞。\n兰堂寂寂画帘垂。\n霜浓更漏迟。\n鸳被冷，麝香微。\n强单枕时。\n西窗看尽月痕移。\n此情君怎知。"
  ],
  [
    "柳梢青",
    "蔡伸",
    "数声鶗鴂。\n可怜又是，春归时节。\n满院东风，海棠铺绣，梨花飘雪。\n丁香露泣残枝，算未比、愁肠寸结。\n自是休文，多情多感，不干风月。"
  ],
  [
    "柳梢青",
    "蔡伸",
    "子规啼月。\n幽衾梦断，销魂时节。\n枕上斑斑，枝头点点，染成清血。\n凄凉断雨残云，算此恨、文君更切。\n老去情怀，春来况味，那禁离别。"
  ],
  [
    "柳梢青",
    "蔡伸",
    "联璧寻春，踏青尚意，年时携手。\n此际重来，可怜还是，年时时候。\n阴阴柳下人家，人面桃花似旧。\n但原年年，春风有信，人心长久。"
  ],
  [
    "好事近",
    "蔡伸",
    "花露滴香红，花低漏声初歇。\n人似一枝梅瘦，照冰壶清彻。\n翠娥云鬓为谁容，虫丝宝奁结。\n可惜一春憔悴，负满怀风月。"
  ],
  [
    "好事近",
    "蔡伸",
    "十幅健帆风，天意巧催行客。\n极目五湖云浪，泛满空秋色。\n玉人应怪误佳期，凝恨正脉脉。\n锦鳞为传尺素，报兰舟消息。"
  ],
  [
    "卜算子",
    "蔡伸",
    "风雨送春归，寂寞花空委。\n枝上红稀地上多，万点随流水。\n翠黛敛春愁，照影临清。\n应念韶华惜颜，洒遍胭脂泪。"
  ],
  [
    "卜算子",
    "蔡伸",
    "小阁枕清流，一霎莲塘雨。\n风递幽香入槛来，枕簟全无暑。\n遐想似花人，阅岁音尘阻。\n物是人非空断肠，梦入芳洲路。"
  ],
  [
    "卜算子",
    "蔡伸",
    "玉斧斫冰轮，中有乘鸾女。\n鬓乱钗横襟袖凉，只恐轻飞举。\n青冥缥缈间，自有吹箫侣。\n不向巫山十二峰，朝暮为云雨。"
  ],
  [
    "卜算子",
    "蔡伸",
    "前度月圆时，月下相携手。\n今夜天边月又圆，夜色如清昼。\n风月浑依旧。\n水馆空回首。\n明夜归来试问伊，曾解思量否。"
  ],
  [
    "卜算子",
    "蔡伸",
    "重重雪外山，渺渺烟中路。\n路转山横无尽愁，正是分携处。\n望极锦中书，肠断鱼中素。\n锦素沈沈两未期，鱼雁空相误。"
  ],
  [
    "卜算子",
    "蔡伸",
    "春事付莺花，曾是莺花主。\n醉拍春衫金缕衣，只向花间住。\n密意君听取。\n莫逐风来去。\n若是真心待于飞，云里千条路。"
  ],
  [
    "小重山",
    "蔡伸",
    "楼外江山展翠屏。\n沈沈虹影畔，彩舟横。\n一尊别酒为君倾。\n留不住，风色太无情。\n斜日半山明。\n画栏重倚处，独销凝。\n片帆回首在青冥。\n人不见，千里暮云平。"
  ],
  [
    "小重山",
    "蔡伸",
    "澹澹秋容烟水寒。\n楼高清夜永，倚阑干。\n玉人不见坐长叹。\n箫声远，明月满空山。\n遐想绿云鬟。\n青冥风露冷，独乘鸾。\n别时容易见时难。\n凭孤枕，聊复梦蝉娟。"
  ],
  [
    "小重山",
    "蔡伸",
    "流水桃花小洞天。\n壶中春不老，胜尘寰。\n霞衣鹤氅并桃冠。\n新装好，风韵愈飘然。\n功行满三千。\n婴儿并姹女，炼成丹。\n刘郎曾约共升仙。\n十个月，养个小金坛。"
  ],
  [
    "小重山",
    "蔡伸",
    "楼上风高翠袖寒。\n碧云笼淡日，照阑干。\n绿杨芳草恨绵绵。\n长亭路，何处认征鞍。\n晓镜懒重看。\n鬓云堆凤髻，任阑珊。\n鸾衾鸳枕小屏山。\n人如玉，忍负一春闲。"
  ],
  [
    "踏莎行",
    "蔡伸",
    "佩解江皋，魂消南浦。\n人生惟有别离苦。\n别时容易见时难，算来却是无情语。\n百计留君，留君不住。\n留君不住君须去。\n望君频问梦中来，免教肠断巫山雨。"
  ],
  [
    "踏莎行",
    "蔡伸",
    "如是我闻，金仙出世。\n一超直入如来地。\n慈悲方便济群生，端严妙相谁能比。\n四众归依，悉皆欢喜。\n有情同赴龙华会。\n无忧帐里结良缘，麽诃修哩修修哩。"
  ],
  [
    "踏莎行",
    "蔡伸",
    "客里光阴，伤离情味。\n玉觞未举心先醉。\n临岐莫怪苦留连，樯乌转处人千里。\n恨写新声，云笺密寄。\n短封难尽心中事。\n凭君看取纸痕斑，分明总是离人泪。"
  ],
  [
    "踏莎行",
    "蔡伸",
    "落日归云，寒空断雁。\n吴波浅淡山平远。\n丹青写出在霜缣，佳人特地栽团扇。\n渔艇孤烟，酒旗幽院。\n些儿景趣君休羡。\n五湖归去共扁舟，何如早早酬深愿。"
  ],
  [
    "踏莎行",
    "蔡伸",
    "水满青钱，烟滋翠葆。\n残英满地无人扫。\n先来羁思乱如云，无端更被春酲恼。\n叠叠遥山，绵绵远道。\n凭阑满目唯芳草。\n莫惊青鬓点秋霜，卢郎已分愁中老。"
  ],
  [
    "踏莎行",
    "蔡伸",
    "玉质孤高，天姿明慧。\n了无一点尘凡气。\n白莲空殿锁幽芳，亭亭独占秋光里。\n一切见闻，不可思议。\n我今有分亲瞻礼。\n愿垂方便济众生，他时同赴龙华会。"
  ],
  [
    "定风波",
    "蔡伸",
    "一曲骊歌酒一锺。\n可怜分袂太匆匆。\n百计留君留不住。\n□去。\n满川烟暝满帆风。\n目断魂销人不见。\n但见。\n青山隐隐水浮空。\n拟把一襟相忆泪。\n试□。\n云笺密洒付飞鸿。"
  ],
  [
    "定风波",
    "蔡伸",
    "老去情锺不自持。\n花酌酒送春归。\n玉貌冰姿人窈窕。\n一笑。\n清狂岂减少年时。\n欲上香车俱脉脉，半帘花影月平西。\n待得酒醒人已去。\n凝伫。\n断云残雨尽堪悲。"
  ],
  [
    "点绛唇",
    "蔡伸",
    "水绕孤城，乱山深锁横江路。\n帆归别浦。\n苒苒兰皋暮。\n人在天涯，雁背南云去。\n空凝伫。\n凤楼何处。\n烟霭迷津渡。"
  ],
  [
    "点绛唇",
    "蔡伸",
    "香雪飘零，暖风著柳笼丝雨。\n恼人情绪。\n春事还如许。\n宝勒朱轮，共结寻芳侣。\n东郊路。\n乱红深处。\n醉拍黄金缕。"
  ],
  [
    "点绛唇",
    "蔡伸",
    "背壁灯残，卧听檐雨难成寐。\n井梧飘坠。\n历历蛩声细。\n数尽更筹。\n滴尽罗巾泪。\n如何睡。\n甫能得睡。\n梦到相思地。"
  ],
  [
    "点绛唇",
    "蔡伸",
    "月缺花残，世间乐事难双美。\n夜来相对。\n把酒弹轻泪。\n一点情锺，销尽英雄气。\n樊笼外。\n五湖烟水。\n好作扁舟计。"
  ],
  [
    "点绛唇",
    "蔡伸",
    "玉笋持杯，敛红颦翠歌金缕。\n彩鸳戢羽。\n未免群鸡妒。\n我为情多，愁听多情语。\n君休诉。\n两心坚固。\n云里千条路。"
  ],
  [
    "点绛唇",
    "蔡伸",
    "人面桃花，去年今日津亭见。\n瑶琴锦荐。\n一弄清商怨。\n金日重来，不见如花面。\n空肠断。\n乱红千片。\n流水天涯远。"
  ],
  [
    "点绛唇",
    "蔡伸",
    "梅雨初晴，画栏开遍忘忧草。\n兰堂清窈。\n高柳新蝉噪。\n枕上芙蓉，如梦还惊觉。\n匀妆了。\n背人微笑。\n风入玲珑罩。"
  ],
  [
    "点绛唇",
    "蔡伸",
    "帐外华灯，翠屏花影参差满。\n锦衣香暖。\n苦恨春宵短。\n画角声中，云雨还轻散。\n河桥畔。\n月华如练。\n回首成肠断。"
  ],
  [
    "点绛唇",
    "蔡伸",
    "绿萼冰花，数枝清影横疏牖。\n玉肌清瘦。\n夜久轻寒透。\n忍使孤芳，攀折他人手。\n人归後。\n断肠回首。\n只有香盈袖。"
  ],
  [
    "点绛唇",
    "蔡伸",
    "解绂朝天，满城桃李繁阴市。\n彩舟难驻。\n忍听骊歌举。\n协赞中兴，圣意方倾注。\n从今去。\n五云深处。\n稳步沙堤路。"
  ],
  [
    "点绛唇",
    "蔡伸",
    "云雨匆匆，洞房当日曾相遇。\n暂来还去。\n无计留春住。\n宝瑟重调，静听莺弦语。\n休轻负。\n绮窗朱户。\n好做风光主。"
  ],
  [
    "昭君怨",
    "蔡伸",
    "一曲云和松响。\n多少离愁心上。\n寂寞掩屏帷。\n泪沾衣。\n最是销魂处。\n夜夜绮窗风雨。\n风雨伴愁眠。\n夜如年。"
  ],
  [
    "醉落魄・一斛珠",
    "蔡伸",
    "波纹如縠。\n池塘雨後添新绿。\n海棠初绽红生肉。\n双燕归来，还认旧巢宿。\n凝情凭暖阑干曲。\n新愁无限伤心目。\n谁人月下吹横玉。\n惊起鸳鸯，飞去自相逐。"
  ],
  [
    "醉落魄・一斛珠",
    "蔡伸",
    "霜华摇落。\n亭亭皓月侵朱箔。\n梦回敧枕听残角。\n一片寒声，风送入寥廓。\n眼前风月都如昨。\n独眠无奈情怀恶。\n凭肩携手于飞约。\n料想人人，终是赋情薄。"
  ],
  [
    "醉落魄・一斛珠",
    "蔡伸",
    "明眸秀色。\n双蛾巧画春山碧。\n盈盈标韵倾瑶席。\n一见尊前，宛是旧相识。\n深期密语虽端的。\n良宵无奈成轻掷。\n忍教只恁空相忆。\n得入手来，无限好则剧。"
  ],
  [
    "醉落魄・一斛珠",
    "蔡伸",
    "阳关声咽。\n清歌响断云屏隔。\n溪山依旧连空碧。\n昨日主人，今日是行客。\n绿窗朱户应如昔。\n回头往事成陈迹。\n後期总便无端的。\n月下风前，应也解相忆。"
  ],
  [
    "极相思",
    "蔡伸",
    "碧檐鸣玉玎珰。\n金锁小兰房。\n楼高夜永，飞霜满院，璧月沈缸。\n云雨不成巫峡梦，望仙乡、烟水茫茫。\n风前月底，登高念远，无限凄凉。"
  ],
  [
    "极相思",
    "蔡伸",
    "相思情味堪伤。\n谁与话衷肠。\n明朝见也，桃花人面，碧藓回廊。\n别後相逢唯有梦，梦回时、展转思量。\n不如早睡，今宵魂梦，先到伊行。"
  ],
  [
    "玉楼春",
    "蔡伸",
    "碧桃溪上蓝桥路。\n寂寞朱门闲院宇。\n粉墙疏竹弄清蟾，玉砌红蕉宜夜雨。\n个中人是吹箫侣。\n花底深盟曾共语。\n人生乐在两知心，此意此生君记取。"
  ],
  [
    "玉楼春",
    "蔡伸",
    "星河风露经年别。\n月照离亭花似雪。\n宝钗鸾镜会重逢，花里同眠今夜月。\n月华依旧当时节。\n细把离肠和泪说。\n人生只合镇长圆，休似月圆圆又缺。"
  ],
  [
    "长相思",
    "蔡伸",
    "我心坚。\n你心坚。\n各自心坚石也穿。\n谁言相见难。\n小窗前。\n月婵娟。\n玉困花柔并枕眠。\n今宵人月圆。"
  ],
  [
    "长相思",
    "蔡伸",
    "锦衾香。\n玉枕双。\n昨夜深深小洞房。\n回头已断肠。\n背兰缸。\n梦仙乡。\n风撼梧桐雨洒窗。\n今宵好夜长。"
  ],
  [
    "长相思",
    "蔡伸",
    "村姑儿。\n红袖衣。\n初发黄梅插稻时。\n双双女伴随。\n长歌诗。\n短歌诗。\n歌里真情恨别离。\n休言伊不知。"
  ],
  [
    "西地锦",
    "蔡伸",
    "寂寞悲秋怀抱。\n掩重门悄悄。\n清风皓月，朱阑画阁，双鸳池沼。\n不忍今宵重到。\n惹离愁多少。\n蓬山路杳，蓝桥信阻，黄花空老。"
  ],
  [
    "归田乐",
    "蔡伸",
    "风生苹末莲香细。\n新浴晚凉天气。\n犹自倚朱阑，波面双双彩鸳戏。\n鸾钗委坠云堆髻。\n谁会此时情意。\n冰簟玉琴横，还是月明人千里。"
  ],
  [
    "七娘子",
    "蔡伸",
    "天涯触目伤离绪。\n登临况值秋光暮。\n手拈黄花，凭谁分付。\n雍雍雁落蒹葭浦。\n凭高目断桃溪路。\n屏山楼外青无数。\n绿水红桥，锁窗朱户。\n如今总是销魂处。"
  ],
  [
    "感皇恩",
    "蔡伸",
    "酒晕衬横波，玉肌香透。\n轻袅腰肢妒垂柳。\n臂宽金钏，且是不干春瘦。\n拈金双合字，无心绣。\n鬒云半堕，金钗欲溜。\n罗袂残香忍重嗅。\n渡江桃叶，肠断为谁招手。\n倚阑凝望久，眉空斗。"
  ],
  [
    "感皇恩",
    "蔡伸",
    "膏雨晓来晴，海棠红透。\n碧草池塘袅金柳。\n王孙何在，不念玉容消瘦。\n日长深院静，帘垂绣。\n璨枕堕钗，粉痕轻溜。\n玉鼎龙涎记同嗅。\n钿筝重理，心事谩凭纤手。\n素弦弹不尽，眉峰斗。"
  ],
  [
    "减字木兰花",
    "蔡伸",
    "彤庭龙尾。\n礼备天颜知有喜。\n九奏初传。\n耳冷人间十七年。\n盈成持守。\n仁德如春渐九有。\n三辅名州。\n好整笙歌结胜游。"
  ],
  [
    "减字木兰花",
    "蔡伸",
    "船回沙尾。\n几误红窗听鹊喜。\n尺素空传。\n转首相逢又隔年。\n寒灯独守。\n玉笋持杯宁复有。\n秀水南州。\n徒使幽人作梦游。"
  ],
  [
    "减字木兰花",
    "蔡伸",
    "多情多病。\n玉貌疲来愁览镜。\n门掩东风。\n零落桃花满地红。\n重帘不卷。\n愁睹杏梁双语燕。\n强拂瑶琴。\n一曲幽兰泪满襟。"
  ],
  [
    "减字木兰花",
    "蔡伸",
    "金风玉露。\n喜鹊桥成牛女渡。\n天宇沈沈。\n一夕佳期两意深。\n琼签报曙。\n忍使飙轮容易去。\n明日如今。\n想见君心似我心。"
  ],
  [
    "减字木兰花",
    "蔡伸",
    "锦屏人醉。\n玉暖香融春有味。\n今日兰舟。\n魂梦还随绿水流。\n高城望断。\n无奈城中人不见。\n斜倚妆楼。\n恨入眉峰两点愁。"
  ],
  [
    "渔家傲",
    "蔡伸",
    "烟锁池塘秋欲暮。\n细细前香，直到双栖处。\n并枕东窗听夜雨。\n偎金缕。\n云深不见来时路。\n晓色朦胧人去住。\n香覆重帘，密密闻私语。\n日断征帆归别浦。\n空凝伫。\n苔痕绿印金莲步。"
  ],
  [
    "西楼子・相见欢",
    "蔡伸",
    "楼前流水悠悠。\n驻行舟。\n满目寒云衰草、使人愁。\n多少恨，多少泪，谩迟留。\n何似蓦然拚舍、去来休。"
  ],
  [
    "西楼子・相见欢",
    "蔡伸",
    "红靴玉带葳蕤。\n翠绡衣。\n并辔垂鞭妆影、照清溪。\n长亭路。\n停骑处。\n晚凉时。\n空有许多明月、伴双栖。"
  ],
  [
    "御街行",
    "蔡伸",
    "东君不锁寻芳路。\n曾是莺花主。\n有情风月可怜宵，犹记绿窗朱户。\n十年空想，春风面杳，无计凭鳞羽。\n凄凉怀抱今如许。\n天与重相遇。\n不应还向楚峰前，朝暮为云为雨。\n算来各把，平生分付，也不是、恶著处。"
  ],
  [
    "上阳春・蓦山溪",
    "蔡伸",
    "好在章台杨柳。\n不禁春瘦。\n淡烟微雨曲尘丝，锁一点、眉头皱。\n忆自灞陵别後。\n青青依旧。\n万丝千缕太多情，忍攀折、行人手。"
  ],
  [
    "临江仙",
    "蔡伸",
    "繁杏枝头蜂蝶乱，香风阖坐微闻。\n靓妆浓艳任东君。\n无情风雨，春事已平分。\n珍重主人留客意，夜阑秉烛开尊。\n何须歌韵遏行云。\n羽觞交劝，挥麈细论文。"
  ],
  [
    "临江仙",
    "蔡伸",
    "昨夜中秋今夕望，十分桂影团圆。\n玉人相对绿尊前。\n素娥有恨，应是妒蝉娟。\n人静小庭风露冷，歌声特地清圆。\n醉红醺脸髻鬟偏。\n翠裙轻皱，端的为留仙。"
  ],
  [
    "临江仙",
    "蔡伸",
    "帘幕深深清昼永，玉人不耐春寒。\n镂牙棋子缕金圆。\n象盘雅戏，相对小窗前。\n隔打直行尖曲路，教人费尽机关。\n局中胜负定谁偏。\n饶伊使幸，毕竟我赢先。"
  ],
  [
    "临江仙",
    "蔡伸",
    "仙品不同桃李艳，移来月窟云乡。\n幽姿绰约道家妆。\n绿云堆髻，娇额半涂黄。\n可但乍凉风月下，饶伊独占秋光。\n雨中别有恼人香。\n错教萧史，肠断忆巫阳。"
  ],
  [
    "临江仙",
    "蔡伸",
    "琪树鸾栖花露重，依稀兰洞风光。\n玉人相对自生凉。\n翠鬟琼佩，绰约蕊珠妆。\n宝瑟声沈清梦觉，夜阑明月幽窗。\n可堪襟袂惹馀香。\n断云残雨，何处认高唐。"
  ],
  [
    "临江仙",
    "蔡伸",
    "记得南楼三五夜，曾听凤管昭华。\n曾前此际重兴嗟。\n素娥端有恨，烟霭等闲遮。\n珍重主人留客意，厌厌缓引流霞。\n夜间银汉淡天涯。\n亭亭丹桂现，耿耿玉绳斜。"
  ],
  [
    "临江仙",
    "蔡伸",
    "青润奇峰名韫玉，温其质并琼瑶。\n中分瀑布泻云涛。\n双峦呈翠色，气象两相高。\n珍重幽人诚好事，绿窗聊助风骚。\n寄言俗客莫相嘲。\n物轻人意重，千里赠鹅毛。"
  ],
  [
    "鹧鸪天",
    "蔡伸",
    "脉脉柔情不自持。\n浅颦轻笑百般宜。\n尊前唱歇黄金缕，一点春愁入翠眉。\n流蕙盼，捧瑶卮。\n借君歌扇写新诗。\n浮花谩说惊郎目，不似东风第一枝。"
  ],
  [
    "行香子",
    "蔡伸",
    "珠露初零。\n天宇澄明。\n正闲阶、皎月亭亭。\n更阑人静，烟敛风清。\n更井边桐，一叶叶，做秋声。\n斗帐鸾屏。\n翠被华茵。\n梦回时、酒力初醒。\n绿云堆枕，红玉生春。\n且打叠起，龙牙簟，竹夫人。"
  ],
  [
    "一翦梅",
    "蔡伸",
    "堆枕乌云堕翠翘。\n午梦惊回，满眼春娇。\n一袅楚宫腰。\n那更春来，玉减香消。\n柳下朱门傍小桥。\n几度红窗，误认鸣镳。\n断肠风月可怜宵。\n忍使恹恹，两处无聊。"
  ],
  [
    "一翦梅",
    "蔡伸",
    "高宴华堂夜向阑。\n急管飞霜，羯鼓声乾。\n仙人掌上水晶盘。\n回按凌波，舞袖弓弯。\n曲罢凝娇整翠鬟。\n玉笋持杯，巧笑嫣然。\n为君一醉倒金船。\n只恐醒来，人隔云山。"
  ],
  [
    "一翦梅",
    "蔡伸",
    "夜永虚堂烛影寒。\n斗转春来，又是明年。\n异乡怀抱只凄然。\n尊酒相逢且自宽。\n天际孤云云外山。\n梦绕觚棱，日下长安。\n功名已觉负初心，羞对菱花，绿鬓成斑。"
  ],
  [
    "诉衷情",
    "蔡伸",
    "亭亭秋水玉芙蓉。\n天际水浮空。\n碧云望中空暮，人在广寒宫。\n双缕枕，曲屏风。\n小房栊。\n可怜今夜，明月清风，无计君同。"
  ],
  [
    "浪淘沙",
    "蔡伸",
    "楼下水潺湲。\n楼外屏山。\n淡烟笼月晚凉天。\n曾共玉人携素手，同倚阑干。\n云散梦难圆。\n幽恨绵绵。\n旧游重到忍重看。\n负你一生多少泪，月下花前。"
  ],
  [
    "如梦令",
    "蔡伸",
    "人静重门深亚。\n朱阁画帘高挂。\n人与月俱圆，月色波光相射。\n潇洒。\n潇洒。\n人月长长今夜。"
  ],
  [
    "如梦令",
    "蔡伸",
    "今夜行云何处。\n还是月华当午。\n倚遍曲阑桥，望断锦屏归路。\n空去。\n空去。\n梦到绿窗朱户。"
  ],
  [
    "愁倚阑・春光好",
    "蔡伸",
    "伤春晚，送春归。\n步云溪。\n绿叶同心双小字，记曾题。\n楼外红日平西。\n长亭路、烟草萋萋。\n云雨不成新梦後，倚阑时。"
  ],
  [
    "愁倚阑・春光好",
    "蔡伸",
    "天如水，月如钩。\n正新秋。\n月影参差人窈窕，小红楼。\n如今往事悠悠。\n楼前水、肠断东流。\n旧物忍看金约腕，玉搔头。"
  ],
  [
    "愁倚阑・春光好",
    "蔡伸",
    "一番雨，一番凉。\n夜初长。\n满院蛩吟人不寝，月侵廊。\n木犀微绽幽芳。\n西风透、窈窕红窗。\n恰似个人鸳被里，玉肌香。"
  ],
  [
    "望江南・忆江南",
    "蔡伸",
    "花落尽，寂寞委残红。\n蝶帐梦回空晓月，凤楼人去谩东风。\n春事已成空。\n闲伫立，□□水溶溶。\n云锁乱山横惨淡，烟笼绿树晚溟蒙。\n却在泪痕中。"
  ],
  [
    "春光好",
    "蔡伸",
    "鸾屏掩，翠衾香。\n小兰房。\n回首当时云雨梦，两难忘。\n如今水远山长。\n凭鳞翼、难叙衷肠。\n况是教人无可恨，一味思量。"
  ],
  [
    "朝中措",
    "蔡伸",
    "章台杨柳月依依。\n飞絮送春归。\n院宇日长人静，园林绿暗红稀。\n庭前花谢了，行云散後，物是人非。\n唯有一襟清泪，凭阑洒遍残枝。"
  ],
  [
    "朝中措",
    "蔡伸",
    "雨馀清镜湛秋容。\n屏展九华峰。\n万里闲云散尽，半规凉月当空。\n楼高夜永，凭阑笑语，此际谁同。\n端有妙人携手，け然归路凌风。"
  ],
  [
    "侍香金童",
    "蔡伸",
    "宝马行春，缓辔随油壁。\n念一瞬、韶光堪重惜。\n还是去年同醉日。\n客里情怀，倍添凄恻。\n记南城、锦径名园曾遍历。\n更柳下、人家似织。\n此际凭阑愁脉脉。\n满目江山，暮云空碧。"
  ],
  [
    "江城子",
    "蔡伸",
    "碧厨文簟小窗前。\n乍更阑。\n□□□。\n乌鹊南飞，秋意渐凄然。\n满院蛩吟风露下，人窈窕，月蝉娟。\n双星旧约又经年。\n信谁传。\n恨绵绵。\n□隔明河，长作断肠仙。\n争似秦楼萧史伴，瑶台路，共乘鸾。"
  ],
  [
    "西江月",
    "蔡伸",
    "翡翠蒙金衫子，缕尘如意冠儿。\n持杯轻按遏云词。\n别是出尘风味。\n莫羡双星旧约，愿谐明月佳期。\n凭肩密语两心知。\n一棹五湖烟水。"
  ],
  [
    "苍梧谣・归字谣",
    "蔡伸",
    "天。\n休使圆蟾照客眠。\n人何在，桂影自婵娟。"
  ],
  [
    "采桑子",
    "蔡伸",
    "奇花不比寻常艳，独步南州。\n往事悠悠。\n辽鹤重来忆梦游。\n仙翁不改青青眼，一醉迟留。\n妙墨银钩。\n题作人间第一流。"
  ],
  [
    "采桑子",
    "何",
    "百花丛里花君子，取信东君。\n取信东君。\n名策花中第一勋。\n结成宝鼎和羹味，多谢东君。\n多谢东君。\n香遍还应号令春。"
  ],
  [
    "虞美人",
    "何",
    "分香帕子揉蓝腻。\n欲去殷勤惠。\n重来直待牡丹时。\n只恐花知、知後故开迟。\n别来看尽闲桃李。\n日日阑干倚。\n催花无计问东风。\n梦作一双蝴蝶、绕芳丛。"
  ],
  [
    "失调名",
    "何",
    "便饶你、漫天索价，待我略地酬伊。"
  ],
  [
    "失调名",
    "何",
    "细雨共斜风，作轻寒。"
  ],
  [
    "一剪梅・一翦梅",
    "郑刚中",
    "汉粉重番内样妆。\n新染冰肌，浅浅莺黄。\n广寒宫迥阻归期，襟袖空馀暗淡香。\n江路迢迢楚塞长。\n梦里题诗欲寄将。\n觉来斜月又沈西，一点檀心，半染微霜。"
  ],
  [
    "临江仙",
    "韩世忠",
    "冬看山林萧疏净，春来地润花浓。\n少年衰老与山同。\n世间争名利，富贵与贫穷。\n荣贵非干长生药，清闲是不死门风。\n劝君识取主人公。\n单方只一味，尽在不言中。"
  ],
  [
    "南乡子",
    "韩世忠",
    "人有几何般。\n富贵荣华总是闲。\n自古英雄都如梦，为官。\n宝玉妻男宿业缠。\n年迈衰残。\n鬓发苍浪骨髓乾。\n不道山林有好处，贪欢。\n只恐痴迷误了贤。"
  ],
  [
    "更漏子",
    "黄大舆",
    "怜宋玉、许王昌。\n东西邻短墙。"
  ],
  [
    "虞美人",
    "黄大舆",
    "世间离恨何时了。\n不为英雄少。\n楚歌声起霸图休。\n玉帐佳人血泪、满东流。\n葛荒葵老芜城暮。\n玉貌知何处。\n至今芳草解婆娑。\n只有当时魂魄、未消磨。"
  ],
  [
    "渔家傲",
    "王灼",
    "漠漠郊原荒宿草。\n黄花趁得秋风早。\n万里岷峨归梦到。\n东篱好。\n未应花似行人老。\n古往今来成一笑。\n为君醉里销沈了。\n不用登临敧短帽。\n愁绝□。\n吴霜点鬓教谁扫。"
  ],
  [
    "醉花阴",
    "王灼",
    "平生五色江淹笔。\n合占金闺籍。\n桃李满城春，恨□屏□，只作三年客。\n画船暂系河桥侧。\n一醉分南北。\n惆怅酒醒时，雨笠风蓑，似旧无人识。"
  ],
  [
    "清平乐",
    "王灼",
    "东风归早。\n已绿瀛洲草。\n紫殿红楼春正好。\n杨柳半和烟袅。\n玉舆遍绕花行。\n初闻百啭新莺。\n历历因风传去，千门万户春声。"
  ],
  [
    "清平乐",
    "王灼",
    "坠红飘絮。\n收拾春归去。\n长恨春归无觅处。\n心事顾谁分付。\n卢家小苑回塘。\n于飞多少鸳鸯。\n纵使东墙隔断，莫愁应念王昌。"
  ],
  [
    "点绛唇",
    "王灼",
    "休惜馀春，试来把酒留春住。\n问春无语。\n帘卷西山雨。\n一掬愁心，强欲登高赋。\n山无数。\n烟波无数。\n不放春归去。"
  ],
  [
    "浣溪沙",
    "王灼",
    "一样婵娟别样清。\n眼明初识董双成。\n香风随步过帘旌。\n笑捧玉觞频劝客，浣溪沙里转新声。\n花间侧听有流莺。"
  ],
  [
    "虞美人",
    "王灼",
    "别来杨柳团轻絮。\n摆撼春风去。\n小园桃李却依依。\n犹自留花不发、待郎归。\n枝头便觉层层好。\n信是花相恼。\n觥船一棹百分空。\n拚了如今醉倒、闹香中。"
  ],
  [
    "虞美人",
    "王灼",
    "姚黄真是花中主。\n个个寻芳去。\n春光能有几多时。\n莫遣无花空折、断肠枝。\n蜂媒蝶使争撩乱。\n应妒传觞缓。\n问花端的为谁开。\n拟作移春小槛、载归来。"
  ],
  [
    "菩萨蛮",
    "王灼",
    "风柔日薄江村路。\n一鞭又逐春光去。\n胡蝶作团飞。\n竹间桃李枝。\n醉魂招不得。\n一半随春色。\n桃李□无多。\n其如风日何。"
  ],
  [
    "好事近",
    "王灼",
    "小砑碧霞笺，不见近来消息。\n玉骨瘦无一把，又不成空忆。\n炉熏歇尽烛花残，佳梦了难得。\n二十五声秋点，最知人端的。"
  ],
  [
    "长相思",
    "王灼",
    "来匆匆。\n去匆匆。\n短梦无凭春又空。\n难随郎马踪。\n山重重。\n水重重。\n飞絮流云西复东。\n音书何处通。"
  ],
  [
    "酒泉子",
    "王灼",
    "锦水花林，前度刘郎行乐处，当时桃李卧莓苔。\n又重来。\n今年菊蕊为君开。\n赖有诗情浑似旧，西风斜日上高台。\n醉千回。"
  ],
  [
    "恨来迟",
    "王灼",
    "柳暗汀洲，最春深处，小宴初开。\n似泛宅浮家，水平风软，咫尺蓬莱。\n更劝君、吸尽紫霞杯。\n醉看鸾凤徘徊。\n正洞里桃花，盈盈一笑，依旧怜才。"
  ],
  [
    "春光好",
    "王灼",
    "和醉梦，上峥嵘。\n忆娉婷。\n回首锦江烟一色，不分明。\n翻为离别牵情。\n娇啼外、没句丁宁。\n紫陌绿窗多少恨，两难平。"
  ],
  [
    "南歌子",
    "王灼",
    "命啸无人啸，含娇何处娇。\n江南烟水太迢迢。\n璧月琼枝空想、夜和朝。\n目断肠随断，魂销骨更销。\n琐窗风雨不相饶。\n犹似西湖一枕、听寒潮。"
  ],
  [
    "画堂春",
    "王灼",
    "暖风和雨暗楼台。\n馀寒巧作愁媒。\n半春怀抱向谁开。\n忍泪千回。\n断梦已随烟篆，醉魂空殢琼杯。\n小窗瞥见一枝梅。\n疑误君来。"
  ],
  [
    "七娘子",
    "王灼",
    "花明雾暗非花雾。\n似春屏、短梦无凭据。\n夜月将来，晓灯催去。\n半衾馀暖空留住。\n情柔意密愁千缕。\n想一声、鸡唱东城路。\n暂作行云，暂为行雨。\n阳台望极人何处。"
  ],
  [
    "减字木兰花",
    "王灼",
    "飞霞半缕。\n收尽一天风和雨。\n可惜黄昏。\n残角疏钟要断魂。\n双鱼传信。\n只道横塘消息近。\n心事悠悠。\n同向春风各自愁。"
  ],
  [
    "一落索",
    "王灼",
    "昨夜封枝寒雪。\n暗堆残叶。\n佳人醉里插钗梁，更不问、眠时节。\n绣被重重夜彻。\n烛光明灭。\n枕旁争听落檐声，更不问、醒时节。"
  ],
  [
    "丑奴儿・采桑子",
    "王灼",
    "东风已有归来信，先返梅魂。\n雪斗纷纷。\n更引蟾光过璧门。\n绿衣小凤枝头语，我有嘉宾。\n急泛清尊。\n莫待江南烂漫春。"
  ],
  [
    "减字木兰花",
    "陈袭善",
    "江南二月。\n犹有枝头千点雪。\n邀上芳尊。\n却占东君一半春。\n尊前眼底。\n南国风光都在此。\n移过江来。\n从此江南不复开。"
  ],
  [
    "渔家傲",
    "陈袭善",
    "鹫岭峰前阑独倚。\n愁眉蹙损愁肠碎。\n红粉佳人伤别袂。\n情何已。\n登山临水年年是。\n常记同来今独至。\n孤舟晚扬湖光里。\n衰草斜阳无限意。\n谁与寄。\n西湖水是相思泪。"
  ],
  [
    "丑奴儿・采桑子",
    "曾乾曜",
    "蓦地厮看时。\n赤怕那、迪功郎儿。\n气岸昂昂因权县，厅子叫道，宣教请後，有无限威仪。\n先自不相知。\n取奉著、地胡挥。\n甚时得归京里去，两省八座，横行正任，却会嫌卑。"
  ],
  [
    "点绛唇",
    "孙",
    "烟洗风梳，司花先放江梅吐。\n竹村沙路。\n脉脉摇寒雨。\n醉魄吟魂，无著清香处。\n愁如缕。\n系春不住。\n又折冰枝去。"
  ],
  [
    "卜算子",
    "如晦",
    "有意送春归，无计留春住。\n毕竟年年用著来，何似休归去。\n目断楚天遥，不见春归路。\n风急桃花也似愁，点点飞红雨。"
  ],
  [
    "菩萨蛮",
    "孙舣",
    "一声羌管吹呜咽。\n玉溪夜半梅翻雪。\n江月正茫茫。\n断桥流水香。\n含章春欲暮。\n落日千山雨。\n一点著枝酸。\n吴姬先齿寒。"
  ],
  [
    "忆王孙",
    "李重元",
    "萋萋芳草忆王孙。\n柳外楼高空断魂。\n杜宇声声不忍闻。\n欲黄昏。\n雨打梨花深闭门。"
  ],
  [
    "忆王孙",
    "李重元",
    "风蒲猎猎小池塘。\n过雨荷花满院香。\n沈李浮瓜冰雪凉。\n竹方床。\n针线慵拈午梦长。"
  ],
  [
    "忆王孙",
    "李重元",
    "飕飕风冷荻花秋。\n明月斜侵独倚楼。\n十二珠帘不上钩。\n黯凝眸。\n一点渔灯古渡头。"
  ],
  [
    "忆王孙",
    "李重元",
    "彤云风扫雪初晴。\n天外孤鸿三两声。\n独拥寒衾不忍听。\n月笼明。\n窗外梅花瘦影横。"
  ],
  [
    "小重山",
    "吴淑姬1",
    "谢了荼䕷春事休。\n无多花片子，缀枝头。\n庭槐影碎被风揉。\n莺虽老，声尚带娇羞。\n独自倚妆楼。\n一川烟草浪，衬云浮。\n不如归去下帘钩。\n心儿小，难著许多愁。"
  ],
  [
    "惜分飞",
    "吴淑姬1",
    "岸柳依依拖金缕。\n是我朝来别处。\n惟有多情絮。\n故来衣上留人住。\n两眼啼红空弹与。\n未见桃花又去。\n一片征帆举。\n断肠遥指苕溪路。"
  ],
  [
    "失调名",
    "吴淑姬1",
    "尘满妆台。"
  ],
  [
    "失调名",
    "王幼玉",
    "粉面羞搽泪满腮。"
  ],
  [
    "渔家傲",
    "李生",
    "庭院黄昏人悄悄。\n两情暗约谁知道。\n咫尺蓬山难一到。\n明月照。\n潜身只得听言笑。\n特地嗟吁传密耗。\n芳衷要使郎心表。\n此际归来愁不少。\n萦怀抱。\n卿卿销得人烦恼。"
  ],
  [
    "极相思令・极相思",
    "谭意哥",
    "湘东最是得春先。\n和气暖如绵。\n清明过了，残花巷陌，犹见秋千。\n对景感时情绪乱，这密意、翠羽空传。\n风前月下，花时永昼，洒泪何言。"
  ],
  [
    "极相思",
    "李氏1",
    "日红疏翠密晴暄。\n初夏困人天。\n风流滋味，伤怀尽在，花下风前。\n後约已知君定，这心绪、尽日悬悬。\n鸳鸯两处，清宵最苦，月甚先圆。"
  ],
  [
    "南乡子",
    "花仲胤",
    "顿首起情人。\n即日恭维问好音。\n接得彩笺词一首，堪惊。\n题起词名恨转生。\n展转意多情。\n寄与音书不志诚。\n不写伊川题尹字，无心。\n料想伊家不要人。"
  ],
  [
    "伊川令・伊州令",
    "花仲胤妻",
    "西风昨夜穿帘幕。\n闺院添消索。\n最是梧桐零落。\n迤逦秋光过却。\n人情音信难托。\n鱼雁成耽阁。\n教奴独自守空房，泪珠与、灯花共落。"
  ],
  [
    "失调名",
    "花仲胤妻",
    "奴启情人勿见罪。\n闲将小书作尹字。\n情人不解其中意。\n问伊间别几多时。\n身边少个人儿。"
  ],
  [
    "卜算子",
    "施酒监",
    "相逢情便深，恨不相逢早。\n识尽千千万万人，终不似、伊家好。\n别你登长道。\n转更添烦恼。\n楼外朱楼独倚阑，满目围芳草。"
  ],
  [
    "卜算子",
    "乐婉",
    "相思似海深，旧事如天远。\n泪滴千千万万行，更使人愁断肠。\n要见无因见，了拚终难拚。\n若是前生未有缘，待重结、来生愿。"
  ],
  [
    "江神子・江城子",
    "虞某",
    "相逢只怕有分离。\n许多时。\n暗为期。\n常是眉来眼去、惹猜疑。\n何似总休拈弄上，轻咳嗽、有人知。\n终须买个小船儿。\n任风吹。\n尽东西。\n假使天涯海角、也相随。\n纵被江神收领了，离不得、我和伊。"
  ],
  [
    "失调名",
    "巴谈",
    "正月月尽夕。\n芭蕉船一只。\n灯盏两只明辉辉，内里更有筵席。\n奉劝郎君小娘子。\n饱吃莫形迹。\n每年只有今日日。\n愿我做来称意。\n奉劝郎君小娘子。\n空去送穷鬼。\n空去送穷鬼。"
  ],
  [
    "清平乐",
    "杨师纯",
    "羞娥浅浅。\n秋水如刀剪。\n窗下无人自针线。\n不觉郎来身畔。\n相将携手鸳帏。\n匆匆不许多时。\n耳畔告郎低语，共郎莫使人知。"
  ],
  [
    "清平乐",
    "杨师纯",
    "小庭春院。\n睡起花阴转。\n往事旧欢离思远。\n柳絮随风难管。\n等闲屈指当时。\n阑干几曲谁知。\n为问春风桃李，而今子满芳枝。"
  ],
  [
    "渔家傲",
    "杨端臣",
    "有个人人情不久。\n而今已落他人手。\n见说近来伊也瘦。\n好教受。\n看谁似我能撋就。\n莲脸能匀眉黛皱。\n相思泪滴残妆透。\n总是自家为事谬。\n从今後。\n这回断了心先有。"
  ],
  [
    "渔家傲",
    "杨端臣",
    "楼鼓数声人迹散。\n马蹄不响街尘软。\n门户深深扃小院。\n帘不卷。\n背灯尽烛红条短。\n归路恍如春梦断。\n千愁万恨知河限。\n昨夜月华明似练。\n花影畔。\n算来惟有嫦娥见。"
  ],
  [
    "阮郎归",
    "杨端臣",
    "□□今日那人家。\n琐窗红影斜。\n髻云散乱不胜花。\n偷匀残脸霞。\n梁燕老，石榴花。\n佳期今已差。\n凭阑思想入天涯。\n暮云重叠遮。"
  ],
  [
    "失调名",
    "聂胜琼",
    "无计留君住。\n奈何无计随君去。"
  ],
  [
    "鹧鸪天",
    "聂胜琼",
    "玉惨花愁出凤城。\n莲花楼下柳青青。\n尊前一唱阳关後，别个人人第五程。\n寻好梦，梦难成。\n况谁知我此时情。\n枕前泪共帘前雨，隔个窗儿滴到明。"
  ],
  [
    "燕归梁",
    "赵才卿",
    "细柳营中有亚夫。\n华宴簇名姝。\n雅歌长许佐投壶。\n无一日、不欢娱。\n汉王拓境思名将，捧飞诏欲登途。\n从前密约尽成虚。\n空赢得、泪流珠。"
  ],
  [
    "朝中措",
    "都下妓",
    "屏山栏槛倚晴空。\n山色有无中。\n手种庭前桃李，别来几度春风。\n文章宰相，挥毫万字，一饮千锺。\n行乐不须年少，尊前看取仙翁。"
  ],
  [
    "江神子・江城子",
    "李弥逊",
    "梦中北去又南来。\n饱风埃。\n鬓华衰。\n浮木飞蓬，踪迹为谁催。\n自笑自悲还自误，一杯酒，鼻如雷。\n晓舆行处觉春回。\n屑琼瑰。\n糁□苔。\n病眼冲寒，欲闭又还开。\n近水人家篱落畔，遥认得，一枝梅。"
  ],
  [
    "感皇恩",
    "李弥逊",
    "入夜月华清，中天方好。\n更著山光两相照。\n星稀云净，玉树惊乌三绕。\n广寒风陆近，秋光老。\n老山高胜，飞尘不到。\n亭上仙翁自昏晓。\n短封新唱，字字令人绝倒。\n待凭书寄恨，归鸿少。"
  ],
  [
    "浣溪沙",
    "王以宁",
    "艾胜迎薰寿缕长。\n碧篘酒泛绿蒲香。\n万家喜气在都粱。\n小阁幽轩新料理，舞衫歌扇且传觞。\n看君飞步上明光。"
  ],
  [
    "浣溪沙",
    "王以宁",
    "招福宫中第几真。\n餐花辟谷小夫人。\n天翁新与玉麒麟。\n我识外家西府相，玉壶冰雪照青春。\n小郎风骨已凌云。"
  ],
  [
    "踏莎行",
    "王以宁",
    "梦褥光宗，河东右族。\n向来到耳声华熟。\n游从两世纪金兰，风流二阮居南北。\n今夕何辰，相亲灯烛。\n一廛我愿依韦曲。\n长君未可赋骊驹，山人莫为蒲轮促。"
  ],
  [
    "踏莎行",
    "王以宁",
    "我自山中，渔樵冷族。\n一丘一壑平生熟。\n来江海寄馀生，心兵语阱频奔北。\n九里灵河，十分光烛。\n分辉借润须邻曲。\n柳家兄弟莫人，狂奴小户元低促。"
  ],
  [
    "踏莎行",
    "王以宁",
    "位正三槐，光生九族。\n人间一梦黄粱熟。\n迩来荆楚地行仙，卜居深在延原北。\n笑问从前，谁调玉烛。\n当筵鲍老那能曲。\n山中饮酒是生涯，欲归未果成烦促。"
  ],
  [
    "感皇恩",
    "王以宁",
    "千古洞庭湖，百川争注。\n雪浪银涛正如许。\n骑鲸诗客，浩气决云飞雾。\n背人歌欸乃，凌空去。\n我欲从公，翩然鹄举。\n未愿人间相君雨。\n箸短棹，是我平身真语。\n个中烟景好，烦公句。"
  ],
  [
    "庆双椿・浣溪沙",
    "王以宁",
    "问政山头景气嘉。\n仙家绿酒荐菖芽。\n仙郎玉女共乘槎。\n学士文章舒锦绣，夫人冠帔烂云霞。\n寿香来是道人家。"
  ],
  [
    "渔家傲",
    "王以宁",
    "往事闲思人共怕。\n十年塞上烟尘亚。\n百万铁衣驰铁马。\n都弄罢。\n八风断送归莲社。\n卖药得钱休教化。\n归来醉卧蜗牛舍。\n一颗明珠元不夜。\n非待借。\n神光穿透诸天下。"
  ],
  [
    "好事近",
    "王以宁",
    "诗客少微家，世有斗南人杰。\n一段素襟清韵，似玉壶冰雪。\n怀中卿相饱经纶，况是好时节。\n我有太平歌颂，待形容贤业。"
  ],
  [
    "好事近",
    "王以宁",
    "白石读书房，世有斗南人杰。\n一段素襟清韵，似玉壶冰雪。\n仙家赤酒荐交梨，道眼况超越。\n来往十州三岛，跨一轮新月。"
  ],
  [
    "虞美人",
    "王以宁",
    "归来峰下霜如水。\n明月三千里。\n幽人独立瞰长淮。\n谁棹扁舟一叶、趁潮来。\n洞庭湖上银涛观。\n忆我烟蓑伴。\n此身天地一浮萍。\n去国十年华发、欲星星。"
  ],
  [
    "浣溪沙",
    "王以宁",
    "快雨疏风六月凉。\n貂蝉人著彩衣裳。\n肃然心拜玉炉香。\n相国趣还调鼎鼐，潘舆指日下潇湘。\n秋来江上接归航。"
  ],
  [
    "南歌子",
    "王以宁",
    "未折江南柳，先开陇上梅。\n绿情红意到根。\n昨夜春随和气、已归来。\n忠力扶昌运，冲和保圣胎。\n阳功阴德好栽培。\n他日骑鲸仙路、指蓬莱。"
  ],
  [
    "鹧鸪天",
    "王以宁",
    "瑞雪当空舞素英。\n玳筵收得满金瓶。\n洗教双眼明如镜，看取黄河几度清。\n龟畀寿，鹤为形。\n年年长愿见仪刑。\n他年林下逢彭祖，唤作谁家小後生。"
  ],
  [
    "法驾导引",
    "陈与义",
    "朝元路，朝元路，同驾玉华君。\n千乘载花红一色，人间遥指是祥云。\n回望海光新。"
  ],
  [
    "法驾导引",
    "陈与义",
    "东风起，东风起，海上百花摇。\n十八风鬟云半动，飞花和雨著轻绡。\n归路碧迢迢。"
  ],
  [
    "法驾导引",
    "陈与义",
    "帘漠漠，帘漠漠，天澹一帘秋。\n自洗玉舟斟白醴，月华微映是空舟。\n歌罢海西流。"
  ],
  [
    "虞美人",
    "陈与义",
    "十年花底承潮露。\n看到江南树。\n洛阳城里又东风。\n未必桃花得似、旧时红。\n胭脂睡起春才好。\n应恨人空老。\n心情虽在只吟诗。\n白发刘郎孤负、可怜枝。"
  ],
  [
    "忆秦娥",
    "陈与义",
    "鱼龙舞。\n湘君欲下潇湘浦。\n潇湘浦。\n兴亡离合，乱波平楚。\n独无尊酒酬端午。\n移舟来听明山雨。\n明山雨。\n白头孤客，洞庭怀古。"
  ],
  [
    "临江仙",
    "陈与义",
    "高咏楚词酬午日，天涯节序匆匆。\n榴花不似舞裙红。\n无人知此意，歌罢满帘风。\n万事一身伤老矣，戌葵凝笑墙东。\n酒杯深浅去年同。\n试浇桥下水，今夕到湘中。"
  ],
  [
    "虞美人",
    "陈与义",
    "张帆欲去仍搔首。\n更醉君家酒。\n吟诗日日待春风。\n及至桃花开後、却匆匆。\n歌声频为行人咽。\n记著尊前雪。\n明朝酒醒大江流。\n满载一船离恨、向衡州。"
  ],
  [
    "点绛唇",
    "陈与义",
    "寒食今年，紫阳山下蛮江左。\n竹篱烟锁。\n何处求新火。\n不解乡音，只怕人嫌我。\n愁无那。\n短歌谁和。\n风动梨花朵。"
  ],
  [
    "虞美人",
    "陈与义",
    "超然堂上闲宾主。\n不受人间暑。\n冰盘围坐此州无。\n却有一瓶和露、玉芙蕖。\n亭亭风骨凉生牖。\n消尽尊中酒。\n酒阑明月转城西。\n照见纱巾藜杖、带香归。"
  ],
  [
    "渔家傲",
    "陈与义",
    "今日山头云欲举。\n青蛟素凤移时舞。\n行到石桥闻细雨。\n听还住。\n风吹却过溪西去。\n我欲寻诗宽久旅。\n桃花落尽春无所。\n渺渺篮舆穿翠楚。\n悠然处。\n高林忽送黄鹂语。"
  ],
  [
    "虞美人",
    "陈与义",
    "扁舟三日秋塘路。\n平度荷花去。\n病夫因病得来游。\n更值满川微雨、洗新秋。\n去年长恨拿舟晚。\n空见残荷满。\n今年何以报君恩。\n一路繁花相送、过青墩。"
  ],
  [
    "浣溪沙",
    "陈与义",
    "送了栖鸦复暮钟。\n栏干生影曲屏东。\n卧看孤鹤驾天风。\n起舞一尊明月下，秋空如水酒如空。\n谪仙已去与谁同。"
  ],
  [
    "玉楼春",
    "陈与义",
    "山人本合居岩岭。\n聊问支郎分半境。\n残年藜杖与纶巾，八尺庭中时弄影。\n呼儿汲水添茶鼎。\n甘胜吴山山下井。\n一瓯清露一炉云，偏觉平生今日永。"
  ],
  [
    "清平乐",
    "陈与义",
    "黄衫相倚。\n翠葆层层底。\n八月江南风日美。\n弄影山腰水尾。\n楚人未识孤妍。\n离骚遗恨千年。\n无住庵中新事，一枝唤起幽禅。"
  ],
  [
    "定风波",
    "陈与义",
    "九日登临有故常。\n随晴随雨一传觞。\n多病题诗无好句。\n孤负。\n黄花今日十分黄。\n记得眉山文翰老。\n曾道。\n四时佳节是重阳。\n江海满前怀古意。\n谁会。\n阑干三抚独凄凉。"
  ],
  [
    "菩萨蛮",
    "陈与义",
    "南轩面对芙蓉浦。\n宜风宜月还宜雨。\n红少绿多时。\n帘前光景奇。\n绳床乌木几。\n尽日繁香里。\n睡起一篇新。\n与花为主人。"
  ],
  [
    "南柯子・南歌子",
    "陈与义",
    "矫矫千年鹤，茫茫万里风。\n阑干三面看秋空。\n背插浮屠千尺、冷烟中。\n林坞村村暗，溪流处处通。\n此间何似玉霄峰。\n遥望蓬莱依约、晚云东。"
  ],
  [
    "临江仙",
    "陈与义",
    "忆昔午桥桥上饮，坐中多是豪英。\n长沟流月去无声。\n杏花疏影里，吹笛到天明。\n二十馀年如一梦，此身虽在堪惊。\n闲登小阁看新晴。\n古今多少事，渔唱起三更。"
  ],
  [
    "临江仙",
    "杜大中妾",
    "彩凤随鸦。"
  ],
  [
    "临江仙",
    "刘彤",
    "千里长安名利客，轻离轻散寻常。\n难禁三月好风光。\n满阶芳草绿，一片杏花香。\n记得年时临上马，看人眼泪汪汪。\n如今不忍更思量。\n恨无千日酒，空断九回肠。"
  ],
  [
    "好事近",
    "王昂",
    "喜气拥朱门，光动绮罗香陌。\n行到紫微花下，悟身非凡客。\n不须脂粉涴天真，嫌怕太红白。\n留取黛眉浅处，画章台春色。"
  ],
  [
    "朝中措",
    "张元干",
    "花阴如坐木兰船。\n风露正娟娟。\n翠盖匝庭芳影，青蛟平地飞涎。\n春撩狂兴，香迷痛饮，中圣中贤。\n携取一枝同梦，从他五夜如年。"
  ],
  [
    "蝶恋花",
    "张元干",
    "窗暗窗明昏又晓。\n百岁光阴，老去难重少。\n四十归来犹赖早。\n浮名浮利都经了。\n时把青铜闲自照。\n华发苍颜，一任傍人笑。\n不会参禅并学道。\n但知心下无烦恼。"
  ],
  [
    "蝶恋花",
    "张元干",
    "燕去莺来春又到。\n花落花开，几度池塘草。\n歌舞筵中人易老。\n闭门打坐安闲好。\n败意常多如意少。\n著甚来由，入闹寻烦恼。\n千古是非浑忘了。\n有时独自掀髯笑。"
  ],
  [
    "临江仙",
    "张元干",
    "玉立清标消晚暑，胸中一段冰壶。\n画船归去醉歌珠。\n微云收未尽，残月炯如初。\n鸳鹭行间催阔步，秋来乘兴凫趋。\n烦君为我问西湖。\n不知疏影畔，许我结茅无。"
  ],
  [
    "临江仙",
    "张元干",
    "莺唤屏山惊睡起，娇多须要郎扶。\n荼䕷斗帐罢熏炉。\n翠穿珠落索，香泛玉流苏。\n长记枕痕销醉色，日高犹倦妆梳。\n一枝春瘦想如初。\n梦迷芳草路，望断素鳞书。"
  ],
  [
    "临江仙",
    "张元干",
    "十日篱边犹袖手，天教冷地藏香。\n王孙风味最难忘。\n逃禅留坐客，度曲出宫妆。\n判却为花今夜醉，大家且泛鹅黄。\n人心休更问炎凉。\n从渠簪发短，还我引杯长。"
  ],
  [
    "临江仙",
    "张元干",
    "露坐榕阴须痛饮，从渠叠鼓频催。\n暮山新月两徘徊。\n离愁秋水远，醉眼晓帆开。\n泛宅浮家游戏去，流行坎止忘怀。\n江边鸥鹭莫相猜。\n上林消息好，鸿雁已归来。"
  ],
  [
    "醉落魄・一斛珠",
    "张元干",
    "浮家泛宅。\n旧游记溪踪迹。\n此生已是天涯隔。\n投老谁知，还作三吴客。\n故人怪我疏髯黑。\n醉来犹似丁年日。\n光阴未肯成虚掷。\n蜀魄声中，著处有春色。"
  ],
  [
    "醉落魄・一斛珠",
    "张元干",
    "绿枝红萼。\n江南芳信年年约。\n竹舆路转溪桥角。\n晴日烘香，的疏篱落。\n玉台粉面铅华薄。\n画堂长记深罗幕。\n惜花老去情犹著。\n客里惊春，生怕东风恶。"
  ],
  [
    "醉落魄・一斛珠",
    "张元干",
    "一枝冰萼。\n鬓云低度横波约。\n醉扶曾乌巾角。\n长是春来，肠断宝钗落。\n罗衣乍怯香风薄。\n夜深花困遮垂幕。\n不堪往事寻思著。\n休问尊前，客恶主人恶。"
  ],
  [
    "醉落魄・一斛珠",
    "张元干",
    "云鸿影落。\n风吹小艇沙泊。\n津亭古木浓阴合。\n一枕滩声，客睡何曾著。\n天涯万里情怀恶。\n年华垂暮犹离索。\n佳人想见猜疑错。\n莫数归期，已负当时约。"
  ],
  [
    "南歌子",
    "张元干",
    "凉月今宵满，晴空万里宽。\n素娥应念老夫闲。\n特地中秋著意、照人间。\n香雾云鬟湿，清辉玉臂寒。\n休教凝伫向更阑。\n飘下桂华闻早、大家看。"
  ],
  [
    "南歌子",
    "张元干",
    "远树留残雪，寒江照晚晴。\n分明江上数峰青。\n倚槛旧愁新恨、一时生。\n春意来无际，归舟去有程。\n道人元自没心情。\n楚梦只因沈醉、等闲成。"
  ],
  [
    "南歌子",
    "张元干",
    "玉露团寒菊，秋风入败荷。\n缭墙南畔曲池涡。\n天迥遥岑倒影、落层波。\n月转檐牙短，更传漏箭多。\n醉来归去意如何。\n只为地偏心远、惯弦歌。"
  ],
  [
    "南歌子",
    "张元干",
    "桂魄分馀晕，檀香破紫心。\n高鬟松绾鬓云侵。\n又被兰膏香染、色沈沈。\n指印纤纤粉，钗横隐隐金。\n更阑云雨凤帷深。\n长是枕前不见、人寻。"
  ],
  [
    "卜算子",
    "张元干",
    "的数枝斜，冰雪萦馀态。\n烛外尊前满眼春，风味年年在。\n老去惜花深，醉里愁多。\n冷蕊孤芳底处愁，少个人人戴。"
  ],
  [
    "卜算子",
    "张元干",
    "凉气入熏笼，暗影敧花砌。\n紫玉谁人三弄寒，细吹断、江梅意。\n花底湿春衣，隔坐风轻递。\n却笑笙箫缑岭人，明日偷垂泪。"
  ],
  [
    "卜算子",
    "张元干",
    "风露湿行云，沙水迷归艇。\n卧看明河月满空，斗挂苍山顶。\n万古只青天，多事悲人境。\n起舞闻鸡酒未醒，潮落秋江冷。"
  ],
  [
    "卜算子",
    "张元干",
    "芳信着寒梢，影入花光画。\n玉立风前万里春，雪艳江天夜。\n谁折暗香来，故把新篘泻。\n记得偎人并照时，鬓乱斜枝惹。"
  ],
  [
    "浣溪沙",
    "张元干",
    "曲室明窗烛吐光。\n瓦炉灰暖炷瓢香。\n夜阑茗碗间飞觞。\n坐稳蒲团凭棐几，熏馀纸帐掩梨床。\n个中风味更难忘。"
  ],
  [
    "浣溪沙",
    "张元干",
    "一枕秋风两处凉。\n雨声初歇漏声长。\n池塘零落藕花香。\n归梦等闲归燕去，断肠分付断云行。\n画屏今夜更思量。"
  ],
  [
    "浣溪沙",
    "张元干",
    "翡翠钗头缀玉虫。\n秋蟾飘下广寒宫。\n数枝金粟露华浓。\n花底清歌生皓齿，烛边疏影映酥胸。\n恼人风味冷香中。"
  ],
  [
    "浣溪沙",
    "张元干",
    "燕掠风樯款款飞。\n艳桃秾李闹长堤。\n骑鲸人去晓莺啼。\n可意湖山留我住，断肠烟水送君归。\n三春不是别离时。"
  ],
  [
    "浣溪沙",
    "张元干",
    "云气吞江卷夕阳。\n白头波上电飞忙。\n奔雷惊雨溅胡床。\n玉节故人同壮观，锦囊公子更平章。\n榕阴归梦十分凉。"
  ],
  [
    "浣溪沙",
    "张元干",
    "山绕平湖波撼城。\n湖光倒影浸山青。\n水晶楼下欲三更。\n雾柳暗时云度月，露荷翻处水流萤。\n萧萧散发到天明。"
  ],
  [
    "浣溪沙",
    "张元干",
    "目送归州铁瓮城。\n隔江想见蜀山青。\n风前团扇仆频更。\n梦里有时身化鹤，人间无数草为萤。\n此时山月下楼明。"
  ],
  [
    "浣溪沙",
    "张元干",
    "月转花枝清影疏。\n露华浓处滴真珠。\n天香遗恨罥花须。\n沐出乌云多态度，晕成娥绿费功夫。\n归时分付与妆梳。"
  ],
  [
    "浣溪沙",
    "张元干",
    "花气天然百和芬。\n仙风吹过海中春。\n龙涎沈水总销魂。\n清润巧萦金缕细，氤氲偏傍玉脂温。\n别来长是惜馀熏。"
  ],
  [
    "浣溪沙",
    "张元干",
    "萼绿华家萼绿春。\n山瓶何处下青云。\n浓香气味已醺人。\n竹叶传杯惊老眼，松醪题赋倒纶巾。\n须防银字暖朱唇。"
  ],
  [
    "浣溪沙",
    "张元干",
    "花气蒸浓古鼎烟。\n水沈春透露华鲜。\n心清无暇数龙涎。\n乞与病夫僧帐座，不妨公子醉茵眠。\n普熏三界扫腥膻。"
  ],
  [
    "浣溪沙",
    "张元干",
    "花气薰人百和香。\n少陵佳句是仙方。\n空教蜂蝶为花忙。\n和露摘来轻换骨，傍怀闻处恼回肠。\n去年时候入思量。"
  ],
  [
    "浣溪沙",
    "张元干",
    "残腊晴寒出众芳。\n风流勾引破春光。\n年年长为此花忙。\n夜久莫教银烛灺，酒边何似玉台妆。\n冰肌温处觅馀香。"
  ],
  [
    "浣溪沙",
    "张元干",
    "几明窗乐未央。\n熏炉茗碗是家常。\n客来长揖对胡床。\n蟹眼汤深轻泛乳，龙涎灰暖细烘香。\n为君行草写秋阳。"
  ],
  [
    "浣溪沙",
    "张元干",
    "榕叶桄榔驿枕溪。\n海风吹断瘴云低。\n薄寒初觉到征衣。\n岁晚可堪归梦远，愁深偏恨得书稀。\n荒庭日脚又垂西。"
  ],
  [
    "柳梢青",
    "张元干",
    "清山浮碧。\n细风丝雨，新愁如织。\n慵试春衫，不禁宿酒，天涯寒食。\n归期莫数芳辰，误几度、回廊夜色。\n入户飞花，隔帘双燕，有谁知得。"
  ],
  [
    "柳梢青",
    "张元干",
    "小楼南陌。\n翠軿金勒，谁家春色。\n冷雨吹花，禁烟怯柳，伤心行客。\n少年百万呼卢，拥越女、吴姬共掷。\n被底香浓，尊前烛灭，如今消得。"
  ],
  [
    "醉花阴",
    "张元干",
    "紫枢泽笏趋龙尾。\n平入钧衡位。\n春殿听宣麻，争喜登庸，何似今番喜。\n台宜有神仙裔。\n奕世貂蝉贵。\n玉砌长兰芽，好拥笙歌，长向花前醉。"
  ],
  [
    "醉花阴",
    "张元干",
    "翠箔阴阴笼画阁。\n昨夜东风恶。\n芳径满香泥，南陌东郊，惆怅妨行乐。\n伤春比似年时恶。\n潘鬓新来薄。\n何处不禁愁，雨滴花腮，和泪胭脂落。"
  ],
  [
    "长相思令・长相思",
    "张元干",
    "香暖帏。\n玉暖肌。\n娇卧嗔人来睡迟。\n印残双黛眉。\n虫声低。\n漏声稀。\n惊枕初醒灯暗时。\n梦人归未归。"
  ],
  [
    "长相思令・长相思",
    "张元干",
    "花下愁。\n月下愁。\n花落月明人在楼。\n断肠春复秋。\n从他休。\n任他休。\n如今青鸾不自由。\n看看天尽头。"
  ],
  [
    "如梦令",
    "张元干",
    "雨洗青冥风露。\n云外双星初度。\n乞巧夜楼空，月妒回廊私语。\n凝伫。\n凝伫。\n不似去年情绪。"
  ],
  [
    "如梦令",
    "张元干",
    "潮退江南晚渡。\n山暗水西烟雨。\n天气十分凉，断送一年残暑。\n归去。\n归去。\n香雾曲屏深处。"
  ],
  [
    "如梦令",
    "张元干",
    "卧看西湖烟渚。\n绿盖红妆无数。\n帘卷曲栏风，拂面荷香吹雨。\n归去。\n归去。\n笑损花边鸥鹭。"
  ],
  [
    "春光好",
    "张元干",
    "疏雨洗，细风吹。\n淡黄时。\n不分小亭芳草绿，映檐低。\n楼下十二层梯。\n日长影里莺啼。\n倚遍阑干看尽柳，忆腰肢。"
  ],
  [
    "春光好",
    "张元干",
    "吴绫窄，藕丝重。\n一钩红。\n翠被眠时常要人暖，著怀中。\n六幅裙轻风。\n见人遮尽行踪。\n正是踏青天气好，忆弓弓。"
  ],
  [
    "虞美人",
    "张元干",
    "开残桃李春方到。\n谁送东风早。\n杖藜幽径踏馀花。\n却对绿阴青子、问年华。\n迢迢云水横清浅。\n不遣愁眉展。\n数竿修竹自横斜。\n犹有小窗朱户、似侬家。"
  ],
  [
    "青玉案",
    "张元干",
    "华裾玉辔青丝鞚。\n记年少、金吾从。\n花底朝回珠翠拥。\n晓钟初断，宿酲犹带，绿锁窗中梦。\n天涯相遇鞭鸾凤。\n老去堂成更情重。\n月转檐牙云绕栋。\n凉吹香雾，酒迷歌扇，春笋传杯送。"
  ],
  [
    "青玉案",
    "张元干",
    "王孙陌上春风鞚。\n蕊珠宴、云軿从。\n归去笙歌常醉拥。\n蜡残花炬，月侵冰簟，惯作凉堂梦。\n玉人劝客钗斜凤。\n条脱擎杯腕嫌重。\n燕子入帘飞画栋。\n雨馀深院，漏催清夜，更轧秦筝送。"
  ],
  [
    "青玉案",
    "张元干",
    "花王独占春风远。\n看百卉、芳菲遍。\n五福长随今日宴。\n粉光生艳，宝香飘雾，方响流苏颤。\n寿祺堂上修篁畔。\n乳燕双双贺新院。\n玉斝明年何处劝。\n旌幢满路，貂蝉宜面，归觐黄金殿。"
  ],
  [
    "青玉案",
    "张元干",
    "水芝香远摇红影。\n泛瑞霭、横山顶。\n缥缈笙歌云不定。\n玉钩斜挂，素蟾初满，醉惬浮瓜冷。\n庭兰戏彩传金鼎。\n小袖青衫更辉映。\n谁道筠溪归计近。\n秋风催去，凤池难老，长把中书印。"
  ],
  [
    "青玉案",
    "张元干",
    "银潢露洗冰轮皎。\n谪仙下、蓬莱岛。\n帘卷横山珠翠绕。\n生朝香雾，玳筵丝管，长醉壶天晓。\n金銮夜锁麻新草。\n入辅明光拜元老。\n看取明年人总道。\n中兴贤相，太平时世，分外风光好。"
  ],
  [
    "青玉案",
    "张元干",
    "月华冷沁花梢露。\n芳意恋、香肌住。\n心字龙涎饶济楚。\n素馨风味，碎琼流品，别有天然处。\n围炉屈曲宜深炷。\n留取春光向朱户。\n绿绮声中谁暗许。\n小窗归去，梦回犹记，金鼎分云缕。"
  ],
  [
    "青玉案",
    "张元干",
    "平生百绕垂虹路。\n看万顷、翻云去。\n山澹夕晖帆影度。\n菱歌风断，袜罗尘散，总是关情处。\n少年陈迹今迟暮。\n走笔犹能醉时句。\n花底自成心暗许。\n旧家春事，觉来客恨，分付疏篷雨。"
  ],
  [
    "点绛唇",
    "张元干",
    "山暗秋云，暝鸦接翅啼榕树。\n故人何处。\n一夜溪亭雨。\n梦入新凉，只道消残暑。\n还知否。\n燕将雏去。\n又是流年度。"
  ],
  [
    "点绛唇",
    "张元干",
    "水驿凝霜，夜帆风驶潮生晓。\n酒醒寒悄。\n枕底波声小。\n好去归舟，有个人风调。\n君行了。\n此欢应少。\n索共梅花笑。"
  ],
  [
    "点绛唇",
    "张元干",
    "春晓轻雷，采苹洲上清明雨。\n乱云遮树。\n暗澹江村路。\n今夜归舟，绿润红香处。\n遥山暮。\n画楼何许。\n唤取潮回去。"
  ],
  [
    "点绛唇",
    "张元干",
    "画阁深围，暖红光里芳林影。\n暗香成阵。\n上下花相映。\n倒挂疏枝，月落参横冷。\n休装景。\n要人酒醒。\n除是花枝并。"
  ],
  [
    "点绛唇",
    "张元干",
    "嵩洛云烟，间生真相耆英裔。\n要知鲐背。\n难老中和气。\n报道玉堂，已草调元制。\n华夷喜。\n绣裳貂珥。\n便向东山起。"
  ],
  [
    "点绛唇",
    "张元干",
    "清夜沈沈，暗蛩啼处檐花落。\n乍凉帘幕。\n香绕屏山角。\n堪恨归鸿，情似秋云薄。\n书难托。\n尽交寂寞。\n忘了前时约。"
  ],
  [
    "点绛唇",
    "张元干",
    "醉泛吴松，小舟谁怕东风大。\n旧时经过。\n曾向垂虹卧。\n月淡霜天，今夜空清坐。\n还知麽。\n满斟高和。\n只有君知我。"
  ],
  [
    "点绛唇",
    "张元干",
    "减塑冠儿，宝钗金缕双緌结。\n怎教宁帖。\n眼恼儿里劣。\n韵底人人，天与多磨折。\n休分说。\n放灯时节。\n闲了花和月。"
  ],
  [
    "点绛唇",
    "张元干",
    "水鹢风帆，两眉只解相思皱。\n悄然难受。\n教我怎唧𠺕。\n待得书来，不管归时瘦。\n娇痴後。\n是事撋就。\n只这难依口。"
  ],
  [
    "虞美人",
    "张元干",
    "广寒蟾影开云路。\n目断愁来处。\n菊花轻泛玉杯空。\n醉後不知星斗、乱西东。\n今宵入梦阳台雨。\n谁忍先归去。\n酒醒长是五更钟。\n休念旧游吹帽、几秋风。"
  ],
  [
    "虞美人",
    "张元干",
    "西郊追赏寻芳处。\n闻道冲寒去。\n雨肥红绽向南枝。\n岁晚才开应是、恨春迟。\n天涯乐事王孙贵。\n花底还君醉。\n有人风味胜疏梅。\n醉里折花归去、更传杯。"
  ],
  [
    "虞美人",
    "张元干",
    "菊坡九日登高路。\n往事知何处。\n陵迁谷变总成空。\n回首十年秋思、吹台东。\n西窗一夜萧萧雨。\n梦绕中原去。\n觉来依旧画楼锺。\n不道木犀香撼、海山风。"
  ],
  [
    "渔家傲",
    "张元干",
    "钓笠披云青障绕。\n橛头细雨春江渺。\n白鸟飞来风满棹。\n收纶了。\n渔童拍手樵青笑。\n明月太虚同一照。\n浮家泛宅忘昏晓。\n醉眼冷看城市闹。\n烟波老。\n谁能惹得闲烦恼。"
  ],
  [
    "渔家傲",
    "张元干",
    "楼外天寒山欲暮。\n溪过雪後藏云树。\n小艇风斜沙觜露。\n流年度。\n春光已向梅梢住。\n短梦今宵还到否。\n苇村四望知何处。\n客里从来无意绪。\n催归去。\n故园正要莺花主。"
  ],
  [
    "渔家傲",
    "张元干",
    "寒日西郊湖畔路。\n天低野阔山无数。\n路转斜冈花满树。\n丝吹雨。\n南枝占得春光住。\n藉草携壶花底去。\n花飞酒面香浮处。\n老手调羹当独步。\n须记取。\n坐中都是芳菲侣。"
  ],
  [
    "谒金门",
    "张元干",
    "鸳鸯渚。\n春涨一江花雨。\n别岸数声初过橹。\n晚风生碧树。\n艇子相呼相语。\n载取暮愁归去。\n寒食烟村芳草路。\n愁来无着处。"
  ],
  [
    "谒金门",
    "张元干",
    "风露底。\n石上岸巾愁起。\n月到房心天似水。\n乱峰清影里。\n此去登瀛须记。\n今夕道山同醉。\n春殿明年人共指。\n玉皇香案吏。"
  ],
  [
    "谒金门",
    "张元干",
    "清光溢。\n影转画檐凉入。\n风露一天星斗湿。\n无云天更碧。\n满引送君何惜。\n记取吾曹今夕。\n目断秋江君到日。\n潮来风正急。"
  ],
  [
    "瑞鹧鸪",
    "张元干",
    "雏莺初转斗尖新。\n双蕊花娇掌上身。\n总解满斟偏劝客，多生俱是绮罗人。\n回波偷顾轻招拍，方响底敲更合𥱧。\n豆蔻梢头春欲透，情知巫峡待为云。"
  ],
  [
    "瑞鹧鸪",
    "张元干",
    "白衣苍狗变浮云。\n千古功名一聚尘。\n好是悲歌将进酒，不妨同赋惜馀春。\n风光全似中原日，臭味要须我辈人。\n雨後飞花知底数，醉来赢取自由身。"
  ],
  [
    "好事近",
    "张元干",
    "老去更思归，芳草正薰南陌。\n上巳又逢寒食，叹三年为客。\n吹花小雨湿秋千，闲却好春色。\n天甚不怜人老，早教人归得。"
  ],
  [
    "好事近",
    "张元干",
    "梅润乍晴天，帘卷画堂风月。\n珠翠共迷香雾，是长年时节。\n瑶池清夜宴群仙，鸾笙未吹彻。\n西母醉中微笑，看蟠桃初结。"
  ],
  [
    "好事近",
    "张元干",
    "春色到花房，芳信一枝偏好。\n勾引万红千翠，为化工呈巧。\n花姑玉貌笑东风，今朝放春早。\n看取鬓边幡胜，永宜春难老。"
  ],
  [
    "好事近",
    "张元干",
    "斗帐炷炉熏，花露裛成芗泽。\n萦透雪儿金缕，醉玉壶春色。\n非烟非雾锁窗中，王孙倦留客。\n不道粉墙南畔，也有人闻得。"
  ],
  [
    "怨王孙・忆王孙",
    "张元干",
    "小院春昼。\n晴窗霞透。\n把雨燕脂，倚风翠袖。\n芳意恼乱人多。\n暖金荷。\n多情不分群葩後。\n伤春瘦。\n浅黛眉尖秀。\n红潮醉脸，半掩花底重门。\n怨黄昏。"
  ],
  [
    "怨王孙・忆王孙",
    "张元干",
    "霁雨天迥。\n平林烟暝。\n灯闪沙汀，水生钓艇。\n楼外柳暗谁家。\n乱昏鸦。\n相思怪得今番甚。\n寒食近。\n小砑鱼笺信。\n屏山交掩，微醉独倚栏干。\n恨春寒。"
  ],
  [
    "喜迁莺令・喜迁莺",
    "张元干",
    "文倚马，笔如椽。\n桂殿早登仙。\n旧游册府记当年。\n衮绣合貂蝉。\n庆天申，瞻玉座，鹭正陪班。\n看君稳步过花砖。\n归院引金莲。"
  ],
  [
    "喜迁莺令・喜迁莺",
    "张元干",
    "云叶乱，月华光。\n罗幕卷新凉。\n玉醅初泛嫩鹅黄。\n花露滴秋香。\n地行仙，天上相。\n风度世间人样。\n悬知洗盏径开尝。\n谁醉伴禅床。"
  ],
  [
    "鹧鸪天",
    "张元干",
    "不怕微霜点玉肌。\n恨无流水照冰姿。\n与君著意从头看，初见东南第一枝。\n人散後，雪晴时。\n陇头春色寄来迟。\n使君本是花前客，莫怪殷勤为赋诗。"
  ],
  [
    "忆秦娥",
    "张元干",
    "桃花萼。\n雨肥红绽东风恶。\n东风恶。\n长亭无寐，短书难托。\n征衫辜负深闺约。\n禁烟时候春罗薄。\n春罗薄。\n多应消瘦，可忺梳掠。"
  ],
  [
    "明月逐人来",
    "张元干",
    "花迷珠翠。\n香飘罗绮。\n帘旌外、月华如水。\n暖红影里，谁会王孙意。\n最乐升平景致。\n长记宫中五夜，春风鼓吹。\n游仙梦、轻寒半醉。\n凤帏未暖，归去熏浓被。\n更问阴晴天气。"
  ],
  [
    "小重山",
    "张元干",
    "谁向晴窗伴素馨。\n兰芽初秀发，紫檀心。\n国香幽艳最情深。\n歌白雪，祗少一张琴。\n新月冷光侵。\n醉时花近眼，莫频斟。\n薛涛笺上楚妃吟。\n空凝睇，归去梦中寻。"
  ],
  [
    "生查子",
    "邓肃",
    "执手两潸然，情极都无语。\n去马更匆匆，一息迷回顾。\n孤馆得村醪，一醉空离绪。\n酒醒却无人，帘外三更雨。"
  ],
  [
    "感皇恩",
    "邓肃",
    "翠竹谩连云，天风不到。\n帘幕重重自热恼。\n冷香忽至，爱惜当同芝草。\n井花浮碧玉，炎威扫。\n酒渴想东邻，忧心如捣。\n纳履生疑谩悔懊。\n未容沈李，相对尊前倾倒。\n报君惟短句，琼琚好。"
  ],
  [
    "一剪梅・一翦梅",
    "邓肃",
    "雨过春山翠欲浮。\n影落寒溪碧玉流。\n片帆乘兴挂东风，夹岸花香拥去舟。\n尊酒时追李郭游。\n醉卧烟波万事休。\n梦回风定斗杓寒，渔笛一声天地秋。"
  ],
  [
    "蝶恋花",
    "邓肃",
    "执手长亭无一语。\n泪眼汪汪，滴下阳关句。\n牵马欲行还复住。\n春风吹断梨花雨。\n海角三千千叠路。\n归侍玉皇，那复回头顾。\n旌旆已因风月驻。\n何妨醉过清明去。"
  ],
  [
    "江城子",
    "邓肃",
    "酒阑携手过回廊。\n夜初凉。\n月如霜。\n笑问木樨，何日吐天香。\n待插一枝归斗帐，和云雨，襄王。\n如今满目雨新黄。\n绕高堂。\n自芬芳。\n不见堂中，携手旧鸳鸯。\n已对秋光成感慨，更夜永，漏声长。"
  ],
  [
    "菩萨蛮",
    "谢明远",
    "春风春雨花经眼。\n石泉槐火春容晚。\n流水自无情。\n回波聚落英。\n问春何处去。\n春向天边住。\n举酒欲销愁。\n酒阑愁更愁。"
  ],
  [
    "踏莎行",
    "谢明远",
    "楚树芊绵，江云芜漫。\n晓风吹堕梅千片。\n惊禽飞去响春空，平沙月落光零乱。\n人意伤离，物华惊换。\n武夷此去如天远。\n临分为我少留连，柳条独在江南岸。"
  ],
  [
    "踏莎行",
    "张焘",
    "阳复寒根，气回枯杆。\n前村昨夜梅初绽。\n谁言造化没偏颇，半开何独南枝暖。\n素艳幽轻，清香远散。\n雪中岂恨和羹晚。\n不知何处误东君，至今不使春拘管。"
  ],
  [
    "恨欢迟・恨来迟",
    "张焘",
    "淡薄情怀。\n浅缀胭脂。\n独占江梅。\n最好是、严凝苦寒天气，却是开时。\n也不许、桃杏斗妍媸。\n也不许、雪霜相欺。\n又只恐、谁家一声羌笛，落尽南枝。"
  ],
  [
    "青玉案",
    "姚述尧1",
    "三年枕上吴中路。\n遣黄耳、随君去。\n君到松江呼小渡。\n莫惊鸥鹭，四桥尽是，老子经行处。\n辋川图上看春暮。\n长记高人右丞句。\n作个归期天已许。\n春衫犹是，小蛮针线，曾湿西湖雨。"
  ],
  [
    "千秋岁",
    "吕渭老",
    "宝香盈袖。\n约腕金条瘦。\n裙儿细裥如肩皱。\n笑多簪髻侧，语小丝簧奏。\n洞房晚，千金未直横波溜。\n缘短欢难又。\n人去春如旧。\n枝上月，谁携手。\n宿云迷远梦，泪枕中残酒。\n怎奈向，繁阴乱叶梅如豆。"
  ],
  [
    "醉落魄・一斛珠",
    "吕渭老",
    "明窗读易。\n时才人地俱超轶。\n偶然一坠槐安国。\n说利谈功，这事怎休得。\n何时置酒图书室。\n挥弦目送西飞翼。\n夜来已觉春笋溢。\n月影三人，一醉旧相识。"
  ],
  [
    "醉落魄・一斛珠",
    "吕渭老",
    "纤鞋窄袜。\n红茵自称琵琶拍。\n明衣妆脸春梳掠。\n好好亭亭，那得恁标格。\n匆匆一醉霜华白。\n归来偏记蓝桥宅。\n五更残梦迷蝴蝶。\n觑著花枝，只被绣帘隔。"
  ],
  [
    "惜分飞",
    "吕渭老",
    "白玉花骢金络脑。\n十里华灯相照。\n帘映春窈窕。\n雾香残腻桃花笑。\n一串歌珠云外袅。\n饮罢玉楼寒悄。\n归去城南道。\n柳梢猎猎东风晓。"
  ],
  [
    "浣溪沙",
    "吕渭老",
    "烟柳蒙蒙鹊做巢。\n青青弱草带斜桥。\n莺声多在杏花梢。\n逐伴不知春路远，见人时著小词招。\n阿谁有分伴吹箫。"
  ],
  [
    "浣溪沙",
    "吕渭老",
    "彩选骰儿隔袖拈。\n整钗微见玉纤纤。\n夜寒窗外更垂帘。\n好事灯花双作蕊，照人月影入斜檐。\n新愁日日座中添。"
  ],
  [
    "浣溪沙",
    "吕渭老",
    "做得因缘不久长。\n惊风枝上偶成双。\n归来魂梦带幽香。\n灯下揉花春去早，竹间影月索归忙。\n十年前事费思量。"
  ],
  [
    "渔家傲",
    "吕渭老",
    "闻道庐山横广泽。\n晴空万顷波涛白。\n上有至人营窟宅。\n经游客。\n古今多是烟霞谪。\n一钵上人轻六翮。\n选场要射如来策。\n点化黄金非妙药。\n难堪酌。\n三生一口都吞却。"
  ],
  [
    "渔家傲",
    "吕渭老",
    "昨夜山空流石乳。\n道人妙手亲拈取。\n未欲凌云归洞府。\n清风举。\n大千一叶同掀舞。\n笑把须弥挝破鼓。\n东山云作西山雨。\n我欲住庵无拄斧。\n君相许。\n三更明月湖心午。"
  ],
  [
    "渔家傲",
    "吕渭老",
    "潦倒瞿昙饶口悄。\n拈花冤道头陀笑。\n鸡足山中眠未觉。\n谁知道。\n至今功业犹分剖。\n唇口周遮何日了。\n禅床四面藤萝绕。\n有个路头君试讨。\n梅花老。\n南园蝴蝶飞芳草。"
  ],
  [
    "渔家傲",
    "吕渭老",
    "高绊袈裟挑纸帔。\n一杯茶罢成行计。\n路入庐山风细细。\n轻弹指。\n百千三昧俱游戏。\n法椅何曾烧两臂。\n谁知纸上无穷意。\n欲识普贤真实际。\n地。\n小炉雪夜和衣睡。"
  ],
  [
    "渔家傲",
    "吕渭老",
    "顶上铁轮飞火焰。\n防身细按威神剑。\n体用双行谁敢觇。\n光闪闪。\n何须更把茶林撼。\n衲子家风存古俭。\n一条榔栗如天堑。\n粥鼓未鸣灯火暗。\n无恩念。\n断崖古木横藤簟。"
  ],
  [
    "渔家傲",
    "吕渭老",
    "落月杜鹃啼未了。\n粥鱼忽报千山晓。\n笠子盖头衣钵少。\n穿林表。\n回头高刹空中小。\n官路旧多林木绕。\n露浓花蕊皆颠倒。\n渡水登山排草草。\n卢山好。\n香炉峰下湖波渺。"
  ],
  [
    "思佳客",
    "吕渭老",
    "江上何人一笛横。\n倚楼吹得月华生。\n寒风堕指倾三弄，小市收灯欲二更。\n持蟹股，破霜橙。\n玉人水调品秦筝。\n细看桃李春时面，共尽玻璃酒一觥。"
  ],
  [
    "思佳客",
    "吕渭老",
    "微点胭脂晕泪痕。\n更衣整鬓立黄昏。\n春风搅树花如雨，夕霭迷空燕趁门。\n题往事，锦回纹。\n春心无定似行云。\n深屏绣幌空愁独，明月梨花殢一尊。"
  ],
  [
    "好事近",
    "吕渭老",
    "别酒带愁酸，千里失群黄鹄。\n行到小桥梯下，便飞云南北。\n不妨垂手小徘徊，日影转阑曲。\n从此贺囊佳制，有新奇题目。"
  ],
  [
    "好事近",
    "吕渭老",
    "飞雪过江来，船在赤栏桥侧。\n惹报布帆无恙，著两行亲札。\n从今日日在南楼，鬓自此时白。\n一咏一觞谁共，负平生书册。"
  ],
  [
    "好事近",
    "吕渭老",
    "年少万函书，朱紫只应低拾。\n更赖主人明眼，作青云梯级。\n归来应是印累累，笳鼓闹乡邑。\n若访老人生计，贩谢郎蓑笠。"
  ],
  [
    "好事近",
    "吕渭老",
    "云影护梅枝，短短未禁飞雪。\n彩幅自题新句，作催妆佳阕。\n西楼昨夜五更寒，恐一枝先发。\n元是素娥无寐，驾半轮明月。"
  ],
  [
    "好事近",
    "吕渭老",
    "小饮破清寒，坐久困花颓玉。\n两行艳衣明粉，听阿谁拘束。\n丽华百媚坐来生，仙韵动群目。\n一曲凤箫同去，倦人间丝竹。"
  ],
  [
    "天仙子",
    "吕渭老",
    "楼下辘轳横露井。\n楼上婵娟开晓镜。\n下楼难忘上楼时，风未定。\n帆不正。\n簌簌珍珠挥麈柄。\n眉上新愁吹不醒。\n别酒未斟歌未忍。\n雪中梅下定重来，烟暝暝。\n肠寸寸。\n莫放笛声吹落尽。"
  ],
  [
    "燕归梁",
    "吕渭老",
    "楼外东风杜宇声。\n双枕细眉颦。\n女郎番马小山屏。\n金笼冷、梦魂惊。\n起来重绾双罗髻，无个事、泪盈盈。\n杨花蝴蝶乱分身。\n飞不定、暮云晴。"
  ],
  [
    "小重山",
    "吕渭老",
    "半夜灯残鼠上檠。\n上窗风动竹，月微明。\n梦魂偏记水西亭。\n琅玕碧，花影弄晴蜓。\n千里暮云平。\n南楼催上烛，晚来晴。\n酒阑人散斗西倾。\n天如水，团扇扑流萤。"
  ],
  [
    "河传",
    "吕渭老",
    "斜红照水。\n似晴空万里。\n明霞相倚。\n逐伴笑歌，小立绿槐阴里。\n诮没些，春气味。\n纷纷觑著闲桃李。\n浅浅深深，不满游人意。\n幽艳一枝，向晚重帘深闭。\n是青君、爱惜底。"
  ],
  [
    "清平乐",
    "吕渭老",
    "水瓶石砚。\n败壁蜗书篆。\n窗下日舒缝衲线。\n屋角晚风飞霰。\n上元灯火佳时。\n长廊语笑追随。\n高卧一番纸帔，觉来月贯南枝。"
  ],
  [
    "握金钗",
    "吕渭老",
    "风日困花枝，晴蜂自相趁。\n晚来红浅香尽。\n整顿腰肢晕残粉。\n弦上语，梦中人，天外信。\n青杏已成双，新尊荐樱笋。\n为谁一和销损。\n数著佳期又不稳。\n春去也，怎当他，清昼永。"
  ],
  [
    "握金钗",
    "吕渭老",
    "向晚小妆匀，明窗倦裁剪。\n见花清泪遮眼。\n开尽繁桃又春晚。\n心下事，比年时，都较懒。\n胡蝶入帘飞，郎声似莺啭。\n见来无计拘管。\n心似芭蕉乍舒展。\n归去也，夕阳斜，红满院。"
  ],
  [
    "南歌子",
    "吕渭老",
    "策杖穿荒圃，登临笑晚风。\n无穷秋色蔽晴空。\n遥见夕阳江上、卷飞蓬。\n雁过菰蒲远，山遥梦寐通。\n一林枫叶堕愁红。\n归去暮烟深处、听疏锺。"
  ],
  [
    "南歌子",
    "吕渭老",
    "远色连朱阁，寒鸦噪夕阳。\n小炉温手酌鹅黄。\n掩乱一枝清影、在寒窗。\n念远歌声小，嗔归泪眼长。\n纤腰今属冶游郎。\n朝暮楚宫云雨、恨茫茫。"
  ],
  [
    "蝶恋花",
    "吕渭老",
    "风洗游丝花皱影。\n碧草初齐，舞鹤闲相趁。\n短梦乍回慵理鬓。\n惊心忽数清明近。\n逐伴强除眉上恨。\n趁蝶西园，不觉鞋儿褪。\n醉笑眼波横一寸。\n微微酒色生红晕。"
  ],
  [
    "蝶恋花",
    "吕渭老",
    "花色撩人红入眼。\n可是东君，要得人肠断。\n欲诉深情春不管。\n风枝雨叶空撩乱。\n谩插一枝飞一盏。\n小赏幽期，破我平生愿。\n珍约未成春又短。\n但凭蝴蝶传深怨。"
  ],
  [
    "品令",
    "吕渭老",
    "绣衣未整。\n傍窗格、临清镜。\n新霜薄雾，这下几日，阴晴不定。\n欲插黄花，心事又还记省。\n去年香径。\n共粉蝶、闲相趁。\n宝香玉佩，暗解付与，多情荀令。\n何日西楼，重见暮帆烟艇。"
  ],
  [
    "江城子",
    "吕渭老",
    "晓参垂户宿酲醒。\n坐南亭。\n对疏星。\n点点萤光，偏向竹梢明。\n望断长空何处是，云叶乱，彩霞横。\n西楼依旧抱重城。\n小银屏。\n此时情。\n鸦阵翻丛，枯柳两三声。\n枕欲寻初夜梦，鸡唱远，晓蟾倾。"
  ],
  [
    "江城子",
    "吕渭老",
    "闻君见影已堪怜。\n短因缘。\n偶同筵。\n相见无言，分散倍依然。\n做梦杨花随去也，妆阁畔，绣床前。\n觉来离绪意绵绵。\n写蛮笺。\n倩谁传。\n鱼雁悠悠，门外水如天。\n欲上西楼还不忍，难著眼，望秋千。"
  ],
  [
    "减字木兰花",
    "吕渭老",
    "雨帘高卷。\n芳树阴阴连别馆。\n凉气侵楼。\n蕉叶荷枝各自秋。\n前溪夜舞。\n化作惊鸿留不住。\n愁损腰肢。\n一桁香销旧舞衣。"
  ],
  [
    "减字木兰花",
    "吕渭老",
    "明眸巧笑。\n坐久更宜灯烛照。\n小醉辞归。\n怀抱明明只自知。\n琐窗重见。\n桃李春风三月面。\n怎不思量。\n折柳孤吟断杀肠。"
  ],
  [
    "如梦令",
    "吕渭老",
    "百和宝钗香佩。\n短短同心霞带。\n清镜照新妆，巧画一双眉黛。\n多态。\n多态。\n偷观榴花窗外。"
  ],
  [
    "极相思",
    "吕渭老",
    "拂墙花影飘红。\n微月辨帘栊。\n香风满袖，金莲印步，狭径迎逢。\n笑面乍开远敛翠，正花时、却恁西东。\n别房初睡，斜门未锁，且更从容。"
  ],
  [
    "极相思",
    "吕渭老",
    "西园斗草归迟。\n隔叶啭黄鹂。\n阑干醉倚，秋千背立，数遍佳期。\n寒食清明都过了，趁如今、芍药蔷薇。\n衩衣吟露，归舟缆月，方解开眉。"
  ],
  [
    "浪淘沙",
    "吕渭老",
    "倚枕数更筹。\n清夜悠悠。\n竹风荷露小窗秋。\n往事迷人浑不省，总是离愁。\n无赖是横眸。\n济楚风流。\n一时搂揽著心头。\n调数梦魂将我去，明月重楼。"
  ],
  [
    "思佳客",
    "吕渭老",
    "深夜槐风析酲惺。\n露荷凉气满西庭。\n凭栏小语花梢月，缓步偷拈石上萤。\n秋意早，暑衣轻。\n人索酒复同倾。\n大家沈醉还高枕，一任西楼报五更。"
  ],
  [
    "眼儿媚",
    "吕渭老",
    "晓钗催鬓语南风。\n碧涧小桥通。\n榆阴短短，露光炯炯，满地花红。\n天涯不见归帆影，蜂蝶尽西东。\n宿酲渐解，残妆犹在，晓日帘栊。"
  ],
  [
    "眼儿媚",
    "吕渭老",
    "循槛琅玕粉沾衣。\n一片子规啼。\n蓬壶梦短，蜀衾香远，愁损腰肢。\n石城堂上双双燕，应傍莫愁飞。\n春江艇子，雪中梅下，知与谁期。"
  ],
  [
    "倾杯令・杯倾乐",
    "吕渭老",
    "枫叶飘红，莲房肥露，枕席嫩凉先到。\n帘外蟾华如扫。\n枝上啼鸦催晓。\n秋风又送潘郎老。\n小窗明、疏萤浅照。\n登高送远惆怅，白发至今未了。"
  ],
  [
    "倾杯令・倾杯乐",
    "吕渭老",
    "隔座藏钩，分曹射覆，烛艳渐催三鼓。\n筝按教坊新谱。\n楼外月生春浦。\n徘徊争忍忙归去。\n怕明朝、无情风雨。\n珍花美酒团坐，且作尊前笑侣。"
  ],
  [
    "生查子",
    "吕渭老",
    "摊钱临小窗，扑蝶穿斜径。\n醉戏晚风前，吹乱连枝影。\n别来秋夜长，梦到金屏近。\n肠断一声鸡，残月悬朝镜。"
  ],
  [
    "生查子",
    "吕渭老",
    "裙长步渐迟，扇薄羞难掩。\n鞋褪倚郎肩，问路眉先敛。\n踏青南陌回，倚醉开娇靥。\n今夜更同行，忍笑匀妆脸。"
  ],
  [
    "生查子",
    "吕渭老",
    "双鬟绿发齐，多笑蔫红落。\n穿竹过西斋，问字时偷学。\n娇慵不惯羞，同倚阑干角。\n屈指数元宵，灯火堪行乐。"
  ],
  [
    "一落索",
    "吕渭老",
    "蝉带残声移别树。\n晚凉房户。\n秋风有意染黄花，下几点、凄凉雨。\n渺渺双鸿飞去。\n乱云深处。\n一山红叶为谁愁，供不尽、相思句。"
  ],
  [
    "一落索",
    "吕渭老",
    "宫锦裁书寄远。\n意长辞短。\n香兰泣露雨催莲，暑气昏池馆。\n向晚小园行遍。\n石榴红满。\n花花叶叶尽成双，浑似我、梁间燕。"
  ],
  [
    "一落索",
    "吕渭老",
    "鸟散馀花飞舞。\n满地风雨。\n长江滚滚接天流，夜送征帆去。\n今夜行云何处。\n断肠南浦。\n残灯不剪五更寒，独自与、馀香语。"
  ],
  [
    "谒金门",
    "吕渭老",
    "人已老。\n春亦不留些少。\n花尽叶长蚕又抱。\n子规啼未了。\n往事不论多少。\n且向尊前一笑。\n白发满头愁已到。\n路长波渺渺。"
  ],
  [
    "卜算子",
    "王之道",
    "拄颊看西湖，屡对纶巾岸。\n江上相从醉万山，六见年华换。\n君唱我当酬，我醉君休管。\n明日醒时小艇东，莫负传书雁。"
  ],
  [
    "卜算子",
    "王之道",
    "堂下水浮天，人指山为岸。\n水落寒沙只见山，暗被天偷换。\n堂上老诗翁，客至劳相管。\n风喘西头客自东，目送云中雁。"
  ],
  [
    "卜算子",
    "王之道",
    "今日富川滨，後夜湓江岸。\n千里西湖指顾间，未怕新年换。\n再见复何时，此意凭吟管。\n应有新诗当尺书，日望南来雁。"
  ],
  [
    "丑奴儿・采桑子",
    "王之道",
    "青腰似诧天公富，奔走风云。\n银界无痕。\n委巷穷山草木春。\n玉楼不怕歌茵湿，笑语纷纷。\n须放他们。\n醉里冰姿光照人。"
  ],
  [
    "桃源忆故人",
    "王之道",
    "逢人借问春归处。\n遥指芜城烟树。\n收尽柳梢残雨。\n月闯西南户。\n游丝不解留伊住。\n漫惹闲愁无数。\n燕子为谁来去。\n似说江头路。"
  ],
  [
    "桃源忆故人",
    "王之道",
    "不知春色归何处。\n但见茂林芳树。\n庭巷落花如雨。\n斗乱穿窗户。\n晚行溪上东风住。\n荷点青钱无数。\n蛱蝶飞来还去。\n错认花间路。"
  ],
  [
    "桃源忆故人",
    "王之道",
    "南园最是花多处。\n门掩绿杨千树。\n别後几番风雨。\n碧藓侵苔户。\n侬家旧在郊西住。\n门外远山无数。\n谁道不如归去。\n咫尺长安路。"
  ],
  [
    "桃源忆故人",
    "王之道",
    "依依杨柳青青草。\n梦断画桥春晓。\n风里落花如扫。\n莫厌寻芳早。\n酴芍药看来好。\n恰似江湖遗老。\n锦段荷□传到。\n愧乏琼瑶报。"
  ],
  [
    "桃源忆故人",
    "王之道",
    "望中风絮迷烟草。\n愁结几番昏晓。\n花径有时亲扫。\n载酒应须早。\n人情曷似春山好。\n山色不随春老。\n旧隐何当重到。\n迎得平安报。"
  ],
  [
    "惜奴娇",
    "王之道",
    "甚麽因缘，恰得一年相聚。\n和闰月、更无剩数。\n说著分飞，背面偷弹玉箸。\n好去。\n记取许时言语。\n旧爱新人，後夜一时分付。\n从前事、不堪回顾。\n怎奈冤家，抵死牵肠惹肚。\n愁苦。\n梦断五更风雨。"
  ],
  [
    "南乡子",
    "王之道",
    "遗爱满南州。\n千骑曾为万里游。\n琳馆归来，无责更无忧。\n坐听笙歌醉玉舟。\n香雾郁金虬。\n春入梅花助献酬。\n请祝遐年，长笑挹浮丘。\n何止莘君一百筹。"
  ],
  [
    "南乡子",
    "王之道",
    "天际彩虹垂。\n风起痴云快一吹。\n原隰，春水更弥弥。\n布谷期从野鸟知。\n初霁卷帘时。\n巷陌泥融燕子飞。\n午醉醒来，红日欲平西。\n一碗新茶乳面肥。"
  ],
  [
    "南乡子",
    "王之道",
    "出户绣帘垂。\n拂面从他细细吹。\n乘兴有谁招访戴，难为。\n暖帐薰炉醉不知。\n闲看逐风时。\n欲著梅花又却飞。\n雅兴佳人回舞袂，相宜。\n试比冰肌可煞肥。"
  ],
  [
    "南乡子",
    "王之道",
    "春霁柳花垂。\n娇软轻狂不待吹。\n圆欲成球还复碎，谁为。\n习习和风即旧知。\n深院日长时。\n乱扑珠帘入坐飞。\n试问荻芽生也未，偏宜。\n出网河豚美更肥。"
  ],
  [
    "南乡子",
    "王之道",
    "风急断虹收。\n孤鹜摇摇下荻洲。\n醉帽尽从吹落去，飕飕。\n幸有黄花插满头。\n君唱我当酬。\n千里湖山照眼秋。\n不见故人思故国，休休。\n一阕清歌听解愁。"
  ],
  [
    "南乡子",
    "王之道",
    "翠袖熨沈香。\n黛拂修蛾淡淡妆。\n消得多情锺傅粉，何郎。\n风动珠帘月半床。\n素手捧瑶觞。\n谁念苏州已断肠。\n夜雨不随歌扇歇，浪浪。\n归去无心赋海棠。"
  ],
  [
    "减字木兰花",
    "王之道",
    "彩幡金胜。\n一笑酬春聊适性。\n呆女痴儿。\n半挽梅花半柳枝。\n追欢何计。\n幸对绿尊环皂髻。\n欲舞还羞。\n美盼娇回碧水秋。"
  ],
  [
    "减字木兰花",
    "王之道",
    "诗成呵手。\n欲写已输君赋就。\n寒粟生肤。\n一盏浇肠可得无。\n回风弄巧。\n比似婆娑尤敏妙。\n似个人人。\n嗅认梅花孰是真。"
  ],
  [
    "减字木兰花",
    "王之道",
    "尊前放手。\n铜钵声穷诗已就。\n姑射肌肤。\n舞罢缠头怎得无。\n青腰更巧。\n搓粉团酥来斗妙。\n不敢方人。\n容色依稀似太真。"
  ],
  [
    "减字木兰花",
    "王之道",
    "玉奴招手。\n来看前山琼琢就。\n透骨侵肤。\n似恁清寒更有无。\n春工纵巧。\n只许梅花称独妙。\n花底逢人。\n逐马银杯误认真。"
  ],
  [
    "减字木兰花",
    "王之道",
    "鳖头龟手。\n孤坐书生能意就。\n暖体温肤。\n绣被春寒想见无。\n雪词工巧。\n高压君房天下妙。\n白发欺人。\n甚矣吾衰懒是真。"
  ],
  [
    "减字木兰花",
    "王之道",
    "修眉山远。\n娇抹乌云秋水畔。\n酒里花前。\n坐拥斯人怎得寒。\n浮满。\n须索空缸仍覆盏。\n正恐相妨。\n归去如闻笑语香。"
  ],
  [
    "减字木兰花",
    "王之道",
    "江梅清远。\n潇洒一枝尊俎畔。\n雪里风前。\n照水窥檐巧耐寒。\n多情美满。\n共饮自应渠盏。\n醉赏何妨。\n倾国天教抵死香。"
  ],
  [
    "减字木兰花",
    "王之道",
    "笑中声远。\n走向曲房花树畔。\n拥在尊前。\n顿觉春温却夜寒。\n愿酬心满。\n只得教伊频劝盏。\n缓唱何妨。\n贴体衫儿扑扑香。"
  ],
  [
    "减字木兰花",
    "王之道",
    "仙姿凝远。\n半出新妆琼户畔。\n缓步来前。\n正值东风料峭寒。\n钗头花满。\n舞罢梅英飞入盏。\n一何妨。\n花与佳人巧斗香。"
  ],
  [
    "减字木兰花",
    "王之道",
    "离筵暂住。\n君在龙舒曾是主。\n今作行人。\n卧辙何妨借寇恂。\n清歌妙舞。\n断送吟鞭乘醉去。\n一釂休辞。\n捧爵佳人玉箸垂。"
  ],
  [
    "减字木兰花",
    "王之道",
    "金尊频倒。\n照坐梅花清更好。\n春到长杨。\n宠拜三公入郑庄。\n月城两载。\n千里生灵蒙惠爱。\n舞彻歌词。\n并立新妆绿带垂。"
  ],
  [
    "减字木兰花",
    "王之道",
    "蛾眉螓首。\n舞雪娇回开冻候。\n尽道今年。\n千里风光萃绮筵。\n坐来新月。\n照我苍颜并白发。\n酒到休辞。\n自有黄芽介寿祺。"
  ],
  [
    "阮郎归",
    "王之道",
    "玉绳低转斗阑干。\n欠温春酒寒。\n夜长风劲怯衣单。\n有人哦二山。\n蟾欲满，雁初还。\n桃花微破颜。\n枕痕犹带断红残。\n无言心自闲。"
  ],
  [
    "阮郎归",
    "王之道",
    "长杨风软弄腰肢。\n日长胡蝶飞。\n雨馀新绿细通池。\n玉钩悬妓衣。\n鸿雁远，子规啼。\n此情谁得知。\n一尊聊与故人持。\n醉来悲别离。"
  ],
  [
    "长相思",
    "王之道",
    "雨。\n日。\n洗出远山三四重。\n分明眉黛浓。\n野桥西，官路东。\n小驿夜凉风入松。\n梦魂谁与同。"
  ],
  [
    "长相思",
    "王之道",
    "花一枝。\n酒一卮。\n举酒对花君莫辞。\n人生多别离。\n行相随。\n坐相随。\n更有何人得似伊。\n春融胡蝶飞。"
  ],
  [
    "长相思",
    "王之道",
    "天四垂。\n山四围。\n山色天容入坐帷。\n清风吹我衣。\n湖水东，江水西。\n东去西来无尽期。\n不如君共伊。"
  ],
  [
    "长相思",
    "王之道",
    "吴江枫。\n吴江风。\n索索秋声飞乱红。\n晚来归兴浓。\n淮山西，淮山东。\n明月今宵何处同。\n相寻魂梦中。"
  ],
  [
    "长相思",
    "王之道",
    "风凄凄。\n雨霏霏。\n风雨夜寒人别离。\n梦回还自疑。\n蛩声悲。\n漏声迟。\n一点青灯明更微。\n照人双泪垂。"
  ],
  [
    "长相思",
    "王之道",
    "桃花春。\n杏花春。\n桃杏妖娆如个人。\n歌声清遏云。\n酒醺醺。\n烛荧荧。\n眼尾微红无限情。\n相逢堪断魂。"
  ],
  [
    "浣溪沙",
    "王之道",
    "一样檀心半卷舒。\n淡黄衫子衬冰肤。\n细看全似那人姝。\n枕里芳蕤薰绣被，酒中馀馥溢金壶。\n不须频嗅惹罗裾。"
  ],
  [
    "浣溪沙",
    "王之道",
    "晓日晖晖玉露光。\n枝头一样斗宫妆。\n可怜娇额半涂黄。\n衣与酴醾新借色，肌同薝卜更薰香。\n风流荀令雅相当。"
  ],
  [
    "浣溪沙",
    "王之道",
    "过雨花容杂笑啼。\n淡妆深注半开时。\n娇娆情态自天姿。\n新浴太真增艳丽，微风新燕斗清奇。\n绿窗朱户雅相宜。"
  ],
  [
    "浣溪沙",
    "王之道",
    "阳气初升土脉苏。\n东郊人散欲回车。\n一时春雪十年无。\n鱼枕蕉深浮酒蚁，鹿胎冠子粲歌珠。\n题诗不觉烛然须。"
  ],
  [
    "浣溪沙",
    "王之道",
    "体粟须烦鼎力苏。\n流涎正值麴盈车。\n坐来兽炭拨还无。\n一阕可能酬一绝，双银端不换双珠。\n松毛粉白老翁须。"
  ],
  [
    "浣溪沙",
    "王之道",
    "春到衡门病滞苏。\n力强犹可驾柴车。\n少年狂望一时无。\n清坐不堪肌起粟，高谈还喜唾成珠。\n红裙痴笑雪如须。"
  ],
  [
    "浣溪沙",
    "王之道",
    "冻卧袁安已复苏。\n闭门那患出无车。\n似渠人物到今无。\n可笑昆山夸片玉，须怜沧海叹遗珠。\n时来应许捋君须。"
  ],
  [
    "浣溪沙",
    "王之道",
    "残雪笼晴作冱寒。\n北风吹浪过前滩。\n远山云气尚漫漫。\n睡起阳乌窥破牖，坐怜香雾蔼雕盘。\n一尊聊佐旅中欢。"
  ],
  [
    "浣溪沙",
    "王之道",
    "玉骨冰肌软更香。\n一枝丹棘映青裳。\n相逢归去未须忙。\n曲里春山情不浅，尊前秋水意何长。\n酒醺颜色粉生光。"
  ],
  [
    "浣溪沙",
    "王之道",
    "寒透珠帘怯晓霜。\n灰飞缇室验回阳。\n坐看红日上修廊。\n泉泻龙头深泛酒，烟凝象口暖吹香。\n及时歌舞意何长。"
  ],
  [
    "浣溪沙",
    "王之道",
    "水外山光淡欲无。\n堤边草色翠如铺。\n绿杨风软鸟相呼。\n牛蒡叶齐罗翠扇，鹿黎花小隘真珠。\n一声何处叫提壶。"
  ],
  [
    "西江月",
    "王之道",
    "黄菊正怀彭泽，白衣俄致江州。\n登高馀醉快扶头。\n此贶义兼情厚。\n痛饮还须酒对，清吟况值诗流。\n轻投无惜万金酬。\n木李旧先琼玖。"
  ],
  [
    "西江月",
    "王之道",
    "北陆藏冰欲竟，东风解冻非遥。\n一时芳意巧相撩。\n入眼绿娇红小。\n柳色轻摇弱线，梅英纷缀枯梢。\n觥筹醉里赖君饶。\n归去斜阳尚早。"
  ],
  [
    "西江月",
    "王之道",
    "磨急锯霏琼屑，汤鸣车转羊肠。\n一杯聊解水仙浆。\n七日狂酲顿爽。\n指点红裙劝坐，招呼岩桂分香。\n看花不觉酒浮觞。\n醉倒宁辞鼠量。"
  ],
  [
    "西江月",
    "王之道",
    "雪後千林尚冻，城边一径微通。\n柳梢摇曳转东风。\n来看梅花应梦。\n酒面初潮蚁绿，歌唇半启樱红。\n冰肌绰约月朦胧。\n仿佛暗香浮动。"
  ],
  [
    "西江月",
    "王之道",
    "春色荒荒别浦，春潮滟滟长堤。\n绿杨风喘客帆迟。\n肠断江南双鲤。\n短梦当年楚雨，扁舟後夜秦溪。\n一声啼鸟怨春归。\n人在酴醾花底。"
  ],
  [
    "西江月",
    "王之道",
    "一霎轻云过雨，半篙新绿横舟。\n梅花池馆暗香浮。\n酒入朱唇红透。\n有恨尤怜别恨，多愁不惯春愁。\n舞馀何惜更迟留。\n肠断断肠更後。"
  ],
  [
    "西江月",
    "王之道",
    "一别清风北牖，几番明月西楼。\n断肠千里致书邮。\n借问近来安否。\n归路淮山过雨，归舟江水澄秋。\n佳人应已数程头。\n准拟到家时候。"
  ],
  [
    "朝中措",
    "王之道",
    "江城春霁雪初融。\n楼观瑞烟中。\n向晚金莲无数，一时开遍东风。\n多情太守，行携红袖，坐引金锺。\n时出阳春绝唱，才名不减诗翁。"
  ],
  [
    "朝中措",
    "王之道",
    "从来寒食半阴晴。\n花底听歌声。\n昨夜满城风雨，惜花还系心情。\n海棠枝上，朱唇翠袖，欲斗轻盈。\n须藉嫣然一笑，醉吟同过清明。"
  ],
  [
    "朝中措",
    "王之道",
    "朝阳淡淡宿云轻。\n风入管弦声。\n十里碧芜幽步，一枝丹杏柔情。\n佳人何处，酒红沁眼，秋水盈盈。\n诗曲羡君三绝，湖山增我双明。"
  ],
  [
    "朝中措",
    "王之道",
    "老穷无赖事成丛。\n短发自髼松。\n坐想帝城当日，万花绣出天宫。\n几时临赋，深浮绿蚁，缓唱黄锺。\n莫获追陪胜赏，虚烦恼乱衰翁。"
  ],
  [
    "朝中措",
    "王之道",
    "暖风迟日透香肌。\n春到柳边枝。\n曾见酒红潮颊，玉人初出罗帏。\n东坡何处，朱唇翠袖，空想芳姿。\n争似濡须太守，看花仍赋佳词。"
  ],
  [
    "朝中措",
    "王之道",
    "天庭丹熟在何时。\n铅汞适投机。\n四海方思霖雨，未容驾鹤先飞。\n当年今日，谪仙初降，庭露馡馡。\n愿对良辰好景，称觞为醉芳菲。"
  ],
  [
    "朝中措",
    "王之道",
    "州闾庠序少追随。\n俯仰鬓成丝。\n仕宦孰逾君达，恩施遍及庭芝。\n溪头春日，欢声和气，如见生时。\n好对高堂寿母，献酬同醉金卮。"
  ],
  [
    "朝中措",
    "王之道",
    "满庭岩桂蔼香风。\n人在画堂中。\n欲验鲁侯难老，欢声千里攸同。\n台分金石，源锺淮水，流庆无穷。\n好继汉朝循吏，从兹入拜三公。"
  ],
  [
    "朝中措",
    "王之道",
    "君心节直更心虚。\n移植并庭除。\n好在红蕖相映，卷帘如见吴姝。\n清风明月，君无我弃，我不君疏。\n况有骚人墨客，时来同醉兵厨。"
  ],
  [
    "朝中措",
    "王之道",
    "晴烟漠漠日晖晖。\n天际远山低。\n槛外碧芜千里，坐来目送鸥飞。\n诗笺谈麈，珠盘落落，玉屑霏霏。\n更把登临馀兴，翻成白雪歌词。"
  ],
  [
    "玉楼春",
    "王之道",
    "年来六十增三岁。\n却忆去年趋盛会。\n风流人物胜斜川，灼灼有同前日事。\n不知弦管催新水。\n但见飘飘萦舞袂。\n主人情厚酒行频，酩酊莫辞今夕醉。"
  ],
  [
    "玉楼春",
    "王之道",
    "少年心性消磨尽。\n三斗烂肠浑是闷。\n看书聊复强寻行，属句不妨闲趁韵。\n此生自断天休问。\n富贵时来还有分。\n一卮芳酒送清歌，楼下玉人相去近。"
  ],
  [
    "鹊桥仙",
    "王之道",
    "霜风擢霁，云涛涨晚，更觉我心弥壮。\n一尊谁与醉西风，辄莫负、高吟胜赏。\n致君才术，康时事业，到底不容闲放。\n十年湖海哄樵歌，何幸出、阳春绝唱。"
  ],
  [
    "鹊桥仙",
    "王之道",
    "断虹霁雨，馀霞送日，帘卷西楼月上。\n银河风静夜无波，天亦为、云相访。\n蛛丝有恨，鹊桥何处，回首又成惆怅。\n长江滚滚向东流，写不尽、别离情状。"
  ],
  [
    "菩萨蛮",
    "王之道",
    "香鬟倭堕兰膏腻。\n睡起搔头红玉坠。\n秋水不胜情。\n盈盈横沁人。\n朱阑频徙倚。\n笑与花争媚。\n眉黛索重添。\n春酲意未忺。"
  ],
  [
    "菩萨蛮",
    "王之道",
    "绿杨低映深深院。\n春风不动珠帘卷。\n乳燕引雏飞。\n流苏尽日垂。\n绮窗开小宴。\n娅姹莺声啭。\n一饷不闻声。\n罗衣香汗轻。"
  ],
  [
    "菩萨蛮",
    "王之道",
    "小庭过雨莓苔滑。\n碧波滟滟池也阔。\n睡起□雕阑。\n不言神思闲。\n晚来调瑟罢。\n笑语秋千下。\n高枕绿杨风。\n隔帘花映红。"
  ],
  [
    "菩萨蛮",
    "王之道",
    "晴窗睡起炉烟直。\n香云堕髻娇无力。\n溪水碧涵空。\n拒霜深浅红。\n坠鞭还驻马。\n缥缈珠帘下。\n自是意中人。\n临风休障尘。"
  ],
  [
    "千秋岁",
    "王之道",
    "薰风散雾。\n帘幕清无暑。\n萱草径，荷花坞。\n幽香浮几席，秀色侵庭庑。\n微雨过，绿杨枝上珠成缕。\n双燕飞还语。\n似庆良辰遇。\n酾美酒，烹肥羜。\n何妨饮且醉，共作斑衣舞。\n人竟报，蟠桃已实君知否。"
  ],
  [
    "千秋岁",
    "王之道",
    "斜风横雨。\n咫尺高城路。\n红蓼岸，苍葭浦。\n滞留春色晚，栖泊邮亭暮。\n信杳杳，鹊声近有无凭据。\n肠断家何处。\n又见重阳度。\n多少恨，从谁诉。\n黄鸡斟白酒，自促供搜句。\n归去好，人生莫被浮名误。"
  ],
  [
    "千秋岁",
    "王之道",
    "金风玉宇。\n庭院新经雨。\n香有露，清无暑。\n溪光摇几席，岚翠横尊俎。\n烘笑语，佳时聊复乡人聚。\n门外荷花浦。\n秋到化无数。\n红脍鲤。\n青浮醑。\n何妨文字饮，更得江山助。\n从此去。\n蒲轮入佐中兴主。"
  ],
  [
    "千秋岁",
    "王之道",
    "山前湖外。\n初日浮云退。\n荷气馥，槐阴碎。\n葵花红障锦，萱草青垂带。\n谁得似，黄鹂求友新成对。\n忆昔东门会。\n千古同侵盖。\n人已远，歌如在。\n银钩虽可漫，琬琰终难改。\n愁浩荡，临风令我思淮海。"
  ],
  [
    "千秋岁",
    "王之道",
    "晓霜初肃。\n秋色团芳菊。\n榴转紫，柑犹绿。\n昨朝吹帽会，未快登临目。\n须信道，兵厨准拟三千斛。\n采采香云掬。\n泛泛纷浮玉。\n红袖捧，清歌逐。\n何妨倾坐客，共献长生祝。\n归去好，北门夜饮金莲烛。"
  ],
  [
    "千秋岁",
    "王之道",
    "熙熙台上。\n秋色增清壮。\n和气溢，祥烟扬。\n淮山供杂俎，湖水浮新酿。\n人共仰，貔貅坐拥诗书将。\n箫鼓声嘹亮。\n珠翠环相向。\n回妙舞，迟妍唱。\n竟斟长命，同试沧溟量。\n锋车往，东归遂继华原相。"
  ],
  [
    "宴桃源・如梦令",
    "王之道",
    "飞雪舞稀还骤。\n高阁下临群岫。\n独立遂移时，归去黄昏前後。\n知否。\n知否。\n落笔骚人赋就。"
  ],
  [
    "宴桃源・如梦令",
    "王之道",
    "风急柳花飞骤。\n白尽千林万岫。\n樵担晚来归，正在栖鸦啼後。\n知否。\n知否。\n语到谢娘诗就。"
  ],
  [
    "宴桃源・如梦令",
    "王之道",
    "黄叶声迟风歇。\n龛火夜寒明灭。\n残月却多情，来照先生归辙。\n清绝。\n清绝。\n透隙飞霜似雪。"
  ],
  [
    "宴桃源・如梦令",
    "王之道",
    "遥指汤泉西路。\n隐约碧云天暮。\n宿鸟择深枝，两两相呼如语。\n凝伫。\n凝伫。\n今夜梦魂何处。"
  ],
  [
    "宴桃源・如梦令",
    "王之道",
    "水外漫山桃李。\n那得个中风味。\n一种最怜渠，酒著佳人半醉。\n还似。\n还似。\n惊起午窗春睡。"
  ],
  [
    "折丹桂",
    "王之道",
    "照人何处双瞳碧。\n欲去江城北。\n过江风顺莫迟留，快雁序、飞联翼。\n西湖花柳传消息。\n知是东君客。\n家书须办写泥金，报科名、题淡墨。"
  ],
  [
    "折丹桂",
    "王之道",
    "风漪欲皱春江碧。\n予寄江城北。\n子今东去赴春官，挽不住、抟风翼。\n修程应过天池息。\n何处堪留客。\n预知仙籍桂香浮，语祝史、休占墨。"
  ],
  [
    "折丹桂",
    "王之道",
    "雪晴山色分遥碧。\n辉映江南北。\n子今东去步蟾宫，看少展、垂天翼。\n晚来江上西风息。\n算不是新丰客。\n明年三月见君时，庆章绶、纡铜墨。"
  ],
  [
    "渔家傲",
    "王之道",
    "风揭珠帘寒乍透。\n青娥不住添香兽。\n火暖画檐鸣线溜。\n人醉後。\n锦堂丝竹烘残昼。\n势合湖山增地厚。\n孤高但觉修篁瘦。\n回策如萦今在手。\n骄马骤。\n吾家金埒新编就。"
  ],
  [
    "渔家傲",
    "王之道",
    "岩电晶荧君未老。\n看看门外锋车到。\n一点眉间黄色好。\n人尽道。\n从今次第登三少。\n左右青娥来巧笑。\n注唇涂额新妆了。\n斜插梅花仍斗妙。\n歌窈窕。\n醉来容我相嘲傲。"
  ],
  [
    "渔家傲",
    "王之道",
    "岁月漂流人易老。\n东郊又报春来到。\n梅靥柳眉还斗好。\n君信道。\n衰颜得酒重年少。\n对酒邀宾同燕笑。\n莫教虚过芳菲了。\n咳唾珠玑夸笔妙。\n人窈窕。\n新声倾坐渔家傲。"
  ],
  [
    "渔家傲",
    "王之道",
    "灯火熙熙来稚老。\n喜逢灯夕都齐到。\n花市绮楼随处好。\n人竟道。\n今年天气常年少。\n五马行游还坐笑。\n公堂帘卷东风了。\n箫鼓喧阗歌舞妙。\n人窈窕。\n也应引动南窗傲。"
  ],
  [
    "渔家傲",
    "王之道",
    "系国安危还故老。\n鹤书赴陇行当到。\n多谢不遗敦雅好。\n应信道。\n年高德劭如公少。\n尊酒论文聊一笑。\n肯将苦语夸危了。\n落笔君房天下妙。\n环窈窕。\n清歌一曲渔家傲。"
  ],
  [
    "渔家傲",
    "王之道",
    "海岱惟青遗一老。\n禁垣清切亲曾到。\n独直固劳非所好。\n谁信道。\n才如权相从来少。\n把酒自歌还自笑。\n醉中万事都齐了。\n绝唱清歌仍敏妙。\n声窈窕。\n行云初遏渔家傲。"
  ],
  [
    "渔家傲",
    "王之道",
    "爵齿俱尊惟此老。\n诗词笔力谁能到。\n奇字古文仍笃好。\n须信道。\n如公宁复忧才少。\n剩费黄金应买笑。\n穷通得丧都忘了。\n坐对瑶觞看舞妙。\n携窈窕。\n南窗聊得渊明傲。"
  ],
  [
    "渔家傲",
    "王之道",
    "老老恩波今及老。\n诏书前日新颁到。\n视膳慈宁先嗜好。\n隆孝道。\n慕逾五十前王少。\n想见天颜温色笑。\n东朝上寿称觞了。\n易俗功深神且妙。\n来窈窕。\n德齐任姒消骄傲。"
  ],
  [
    "浪淘沙",
    "王之道",
    "高髻堕香鬟。\n遗恨眉山。\n老年花似梦中看。\n厌浥一枝漙晓露，珠泪阑干。\n卮酒发酡颜。\n休更留残。\n满城风雨麦秋寒。\n馀馥尚能消酒恶，谁敢包弹。"
  ],
  [
    "好事近",
    "王之道",
    "春色到梅梢，人在东风清嚏。\n曾见少微初降，蔼龙泉佳气。\n功名富贵属多才，如子已无几。\n造物恰同予意，放骅骝千里。"
  ],
  [
    "好事近",
    "王之道",
    "霞影入瑶觞，酒与馀霞同色。\n人共昌朝方永，过觥筹三百。\n一枝红皱石榴裙，帘卷篆烟碧。\n约我他年湖上，看九华终日。"
  ],
  [
    "好事近",
    "王之道",
    "秋色到东篱，金散菊团香馥。\n预借浮觞高会，为作长年祝。\n蟹螯如臂酒如渑，橙橘半黄绿。\n唱我新词一釂，听尊前丝竹。"
  ],
  [
    "好事近",
    "王之道",
    "花影到酴醾，风过玉卮摇碧。\n坐上酒豪诗敌，尽骑鲸仙客。\n主人名姓在金瓯，归去定前席。\n要见碧桃千岁，看壶中春日。"
  ],
  [
    "好事近",
    "王之道",
    "春色到酴醾，人在酴醾花底。\n花扑尊罍香透，远胜烧沈水。\n一杯聊复对东风，为祝千千岁。\n作楫和羹事了，归去骑箕尾。"
  ],
  [
    "感皇恩",
    "王之道",
    "宿雾霁晨霜，江山明秀。\n照眼黄花乱晴昼。\n当年今日，正是悬弧时候。\n一杯聊献祝，同亲旧。\n莫问穷通，休论贫富。\n且趁良辰醉醇酎。\n扬珠捣玉，况值西成多收。\n饱餐歌至治，天垂祐。"
  ],
  [
    "一翦梅",
    "王之道",
    "风揭珠帘夜气清。\n香扑尊罍，初见云英。\n蓝桥何处旧知名。\n今夕相逢，此恨消停。\n劝酒嫣然一笑倾。\n细意端相，无限娉婷。\n曲终犹带绕梁声。\n莫辞沈醉，为覆金觥。"
  ],
  [
    "点绛唇",
    "王之道",
    "一撮檀心，春来还对东君吐。\n莫随春去。\n我欲花间住。\n燕子衔泥，似向吾人诉。\n烦相语。\n九龄风度。\n流落今何处。"
  ],
  [
    "点绛唇",
    "王之道",
    "珠幰霜蕤，晚来芬馥清香吐。\n流莺飞去。\n应上花梢住。\n一曲阳春，聊对东风诉。\n无多语。\n韶光暗度。\n恨到分携处。"
  ],
  [
    "点绛唇",
    "王之道",
    "宿雨朝寒，芳时又过酴醾了。\n舞环歌绕。\n应恨金杯小。\n零乱霜蕤，点缀青青草。\n花间道。\n曾遭花恼。\n把酒呼晴昊。"
  ],
  [
    "点绛唇",
    "王之道",
    "短棹西来，追随不及桃花宴。\n薰风庭院。\n明月裁纨扇。\n睡起娇慵，想见云鬟乱。\n双鱼远。\n欲凭春唤。\n一觇韦娘面。"
  ],
  [
    "点绛唇",
    "王之道",
    "透幕穿帘，回风舞态能轻妙。\n不须相恼。\n江上春来了。\n一阕清歌，唱彻琼楼晓。\n春工巧。\n柳颦梅笑。\n点缀芳菲早。"
  ],
  [
    "点绛唇",
    "王之道",
    "竹外梅花，檀心玉颊春初透。\n一池风皱。\n妙语天生就。\n有个人人，袅娜灵和柳。\n君知否。\n目成心授。\n何日同携手。"
  ],
  [
    "点绛唇",
    "王之道",
    "春意催花，片云又作朝来雨。\n淡匀深注。\n红紫纷无数。\n社日人家，准拟行春去。\n痴儿女。\n倚门凝伫。\n借问东郊路。"
  ],
  [
    "点绛唇",
    "王之道",
    "古屋衰杨，淡烟疏雨江南岸。\n几家村疃。\n酒旆还相唤。\n短棹扁舟，风横河频转。\n柔肠断。\n寒鸦噪晚。\n天共蒹葭远。"
  ],
  [
    "虞美人",
    "王之道",
    "酪浆冷浸金盘粉。\n玉友浮新酝。\n如君真是酒中仙。\n一斗百篇、吟到小池莲。\n清风拂拂来纨素。\n独擅江南步。\n红裙无用妒芳姿。\n且把绿罗、争学画长眉。"
  ],
  [
    "虞美人",
    "王之道",
    "郑侯美政推仁厚。\n何独高淮右。\n分携令我预颦眉。\n只恐桐庐民望、怪来迟。\n一尊聊罄金蕉叶。\n更语半时霎。\n青娥罗列竞消凝。\n阁定眼边珠泪、做红冰。"
  ],
  [
    "小重山",
    "王之道",
    "要识长生辈赤松。\n朱颜和绿发，正丰茸。\n当年今日堕仙宫。\n佳气郁，香霭菊花风。\n一醉拚千锺。\n小槽新酿美，玉泉浓。\n酒酣诗思浩无穷。\n云烟烂，题破锦笺红。"
  ],
  [
    "小重山",
    "王之道",
    "花艳嫣然照坐红。\n池光高下见，木芙蓉。\n相从款款莫匆匆。\n新酿熟，浮瓮碧香浓。\n倚槛送飞鸿。\n登高时节近，菊披风。\n笑谈今喜一杯同。\n揉金蕊，和露入杯中。"
  ],
  [
    "秦楼月・忆秦娥",
    "王之道",
    "云不卷。\n浇愁莫放金杯浅。\n金杯浅。\n新词丽句，要人裁翦。\n酒酣思致天同远。\n临风捉笔纶巾岸。\n纶巾岸。\n诗成归去，寒光照晚。"
  ],
  [
    "如梦令",
    "王之道",
    "绰约一枝红怨。\n疏雨淡烟池馆。\n梅子欲黄时，日倚朱阑几遍。\n争看。\n争看。\n人在沈香亭畔。"
  ],
  [
    "如梦令",
    "王之道",
    "叶底芳蕤如缀。\n坐对广庭忘味。\n娇呆最怜伊，乱糁舞馀风袂。\n贪喜。\n贪喜。\n不觉宝钗斜坠。"
  ],
  [
    "如梦令",
    "王之道",
    "一饷凝情无语。\n手拈梅花何处。\n倚竹不胜愁，暗想江头归路。\n东去。\n东去。\n短艇淡烟疏雨。"
  ],
  [
    "临江仙",
    "王之道",
    "红楼缥缈光风里，熙熙和气欢声。\n遏云馀韵最关情。\n春山闲淡淡，秋水醉盈盈。\n老去自怜心尚在，相逢殊慰劳生。\n纹楸聊复戏同枰。\n试烦歌一曲，须借酒三行。"
  ],
  [
    "临江仙",
    "王之道",
    "鼓棹正逢江雪霁，是行应快吴吟。\n透云寒日半晴阴。\n烟岚凝翠重，霜树溅红深。\n案上文书闲展读，圣贤踪迹重寻。\n不堪华发故骎骎。\n三旌还有分，万事付无心。"
  ],
  [
    "临江仙",
    "王之道",
    "怪得举头闻鹊喜，果然都骑相过。\n柳阴乘月倒金荷。\n疏星明耿耿，银汉静无波。\n总角追随今老矣，相逢无惜婆娑。\n夜阑馀兴到狂歌。\n长鲸方正渴，应不厌倾河。"
  ],
  [
    "南歌子",
    "王之道",
    "朱实盈盈露，黄花细细风。\n龙山胜集古今同。\n断送一年秋色、酒杯中。\n鸭脚供柔白，鸡头荐嫩红。\n量吞云梦正能容。\n试问具区何处、浙江东。"
  ],
  [
    "南歌子",
    "王之道",
    "老懒诗才退，春融醉眼昏。\n青山终日对柴门。\n柳外断桥流水、几家村。\n桃李添新意，池塘失旧痕。\n一尊聊复为君温。\n倾倒年来酬唱、细论文。"
  ],
  [
    "南歌子",
    "王之道",
    "扇里薰风细，壶中化日长。\n榴花高下照红妆。\n花外云飞馥郁、水沈香。\n新竹轻储粉，流莺巧弄簧。\n不知何处是华阳。\n应有千年白李、荐霞觞。"
  ],
  [
    "南歌子",
    "王之道",
    "玉露澄天宇，金风净月华。\n满庭秋色木犀花。\n记得谪仙初下、五云车。\n才业追前辈，人门属当家。\n寿觞无惜醉流霞。\n闻说姓名潜护、有笼纱。"
  ],
  [
    "南歌子",
    "王之道",
    "角簟横龟枕，兰房挂艾人。\n一尊菖歜泛清醇。\n好在佳人如玉、映长春。\n冰彻杯盘莹，香和笑语薰。\n莲花衫子入时新。\n挂起南窗一榻、晚风清。"
  ],
  [
    "南歌子",
    "王之道",
    "玉斝浮菖虎，金盘馈鳈鱼。\n研丹聊作厌兵符。\n何必城头一女、当千夫。\n雨过山如洗，风来草似梳。\n佳人不惯手谈输。\n却道如今重赌、选官图。"
  ],
  [
    "南歌子",
    "王之道",
    "露竹舒新绿，风荷递暗香。\n谁家池馆睡鸳鸯。\n还有玉人相对、坐传觞。\n角簟清冰滑，纱厨薄雾凉。\n晚来行雨过巫阳。\n强整罗衣临镜、学宫妆。"
  ],
  [
    "菩萨蛮",
    "王之道",
    "藕丝衫剪轻红窄。\n衫轻不碍琼肤白。\n缦鬓小横波。\n花楼东是家。\n上湖闲荡桨。\n粉艳芙蓉榜。\n湖水亦多情。\n照妆天底清。"
  ],
  [
    "卜算子",
    "董颖",
    "春浅借和风，吹绿庭皋树。\n依约屏间出紫云，入阁风流处。\n便做铁心肠，也为梅花语。\n欲去东君更挽留，巧栈烟霞路。"
  ],
  [
    "柳梢青",
    "董德元",
    "满腹文章，满头霜雪，满面埃尘。\n直至如今，别无收拾，只有清贫。\n功名已是因循。\n最懊恨、张巡李巡。\n几个明年，几番好运，只是瞒人。"
  ],
  [
    "青玉案",
    "冯时行",
    "年时江上垂杨路。\n信柱杖、穿云去。\n碧涧步虚声里度。\n疏林小寺，远山孤渚，独倚阑干处。\n别来无几春还暮。\n空记当时锦囊句。\n南北东西知几许。\n相思难寄，野航蓑笠，独钓巴江雨。"
  ],
  [
    "虞美人",
    "冯时行",
    "东君已了韶华媚。\n未快芳菲意。\n临居倾倒向荼䕷。\n十万宝珠璎珞、带风垂。\n合欢翠玉新呈瑞。\n十日傍边醉。\n今年花好为谁开。\n欲寄一枝无处、觅阳台。"
  ],
  [
    "虞美人",
    "冯时行",
    "芳菲不是浑无据。\n只是春收取。\n都将酝造晚风光。\n百尺瑶台、吹下半天香。\n多愁多病疏慵意。\n也被香扶起。\n微吟小酌送花飞。\n更拚小屏幽梦、到开时。"
  ],
  [
    "虞美人",
    "冯时行",
    "去年同醉黄花下。\n采采香盈把。\n今年仍复对黄花。\n醉里不羞斑鬓、落乌纱。\n劝君莫似阳关柳。\n飞伴离亭酒。\n愿君只似月常圆。\n还使人人一月、一回看。"
  ],
  [
    "渔家傲",
    "冯时行",
    "云复衡茅霜雪後。\n风吹江面青罗皱。\n镜里功名愁里瘦。\n闲袖手。\n去年长至今年又。\n梅逼玉肌春欲透。\n小槽新压冰澌溜。\n好把升沈分付酒。\n光阴骤。\n须臾又绿章台柳。"
  ],
  [
    "天仙子",
    "冯时行",
    "风幸多情开得好。\n忍却吹教零落了。\n弄花衣上有馀香，春已老。\n枝头少。\n况又酒醒鶗鴂晓。\n一片初飞情已悄。\n可更如今纷不扫。\n年随流水去无踪，恨不了。\n愁不了。\n楼外远山眉样小。"
  ],
  [
    "点绛唇",
    "冯时行",
    "十日春风，吹开一岁闲桃李。\n南柯惊起。\n归踏春风尾。\n世事无凭，偶耳成忧喜。\n歌声里。\n落花流水。\n明日人千里。"
  ],
  [
    "玉楼春",
    "冯时行",
    "杏花微露春犹浅。\n春浅愁浓愁送远。\n山拖馀翠断行踪，细雨疏烟迷望眼。\n暮云浓处轻吹散。\n往事时时心上见。\n不禁慵瘦倚东风，燕子双双花片片。"
  ],
  [
    "点绛唇",
    "冯时行",
    "江上新晴，闲撑小艇寻梅去。\n自知梅处。\n香满鱼家路。\n路尽疏篱，一树开如许。\n留人住。\n留人不住。\n黯淡黄昏雨。"
  ],
  [
    "点绛唇",
    "冯时行",
    "眉黛低颦，一声春满留苏帐。\n却从檀响。\n渐到梅花上。\n归卧孤舟，梅影舟前扬。\n劳心想。\n岸横千嶂。\n霜月铺寒浪。"
  ],
  [
    "梦兰堂",
    "冯时行",
    "小雨清尘淡烟晚。\n官柳殢花待暖。\n君愁入伤阙眼。\n芳草绿、断云归雁。\n酒重斟，须再劝。\n今夕近、明朝乍远。\n到时暗花飞乱。\n千里断肠春不管。"
  ],
  [
    "醉落魄・一斛珠",
    "冯时行",
    "点酥点蜡。\n凭君尽做风流骨。\n汉家旧样宫妆额。\n流落人间，真个没人识。\n佳人误拨龙香觅。\n一枝初向烟林得。\n被花惹起愁难说。\n恰恨西窗，酒醒乌啼月。"
  ],
  [
    "蝶恋花",
    "朱松",
    "清晓方塘开一镜。\n落絮飞花，肯向春风定。\n点破翠奁人未醒。\n馀寒犹倚芭蕉劲。\n拟托行云医酒病。\n帘卷闲愁，空占红香迳。\n青鸟呼君君莫听。\n日边幽梦从来正。"
  ],
  [
    "点绛唇",
    "朱翌",
    "流水泠泠，断桥横路梅枝亚。\n雪花飞下。\n浑似江南画。\n白璧青钱，欲买春无价。\n归来也。\n西风平野。\n一点香随马。"
  ],
  [
    "朝中措",
    "朱翌",
    "玉台金盏对炎光。\n全似去年香。\n有意庄严端午，不应忘却重阳。\n菖蒲九叶，金英满把，同泛瑶觞。\n旧日东篱陶令，北窗正卧义皇。"
  ],
  [
    "生查子",
    "朱翌",
    "宫纱蜂趁梅，宝扇鸾开翅。\n数折聚清风，一捻生秋意。\n摇摇云母轻，袅袅琼枝细。\n莫解玉连环，怕作飞花坠。"
  ],
  [
    "阮郎归",
    "陈康伯",
    "闲来溪上有云飞。\n溪光接翠微。\n江南三月落花时。\n春波去棹迟。\n寻竹路，破林扉。\n苍台旧钓矶。\n欲归回首未成归。\n黄尘满素衣。"
  ],
  [
    "浪淘沙",
    "陈康伯",
    "台上凭阑干。\n犹怯春寒。\n被谁偷了最高山。\n将谓六丁移取去，不在人间。\n却是晓寒闲。\n特地遮栏。\n与天一样自漫漫。\n喜得东风收卷尽，依就追还。"
  ],
  [
    "踏莎行",
    "欧阳澈",
    "雁字书空，橘星垂槛。\n江天水墨秋光晚。\n香丝袅袅祝尧年，公庭锡宴挥金碗。\n醉索蛮笺，狂吟象管。\n珠玑灿灿惊人眼。\n遏云更倩雪儿歌，从教拍碎红牙板。"
  ],
  [
    "蝶恋花",
    "欧阳澈",
    "红叶飘风秋欲暮。\n送目层楼，帘卷西山雨。\n解榻聚宾挥玉尘。\n风流只欠王夷甫。\n质剑为公沽绿醑。\n涤濯吟魂，拟摘黄花句。\n醉眼瞢腾携手处。\n谢池风月谁分付。"
  ],
  [
    "玉楼春",
    "欧阳澈",
    "个人风韵天然俏。\n入鬓秋波常似笑。\n一弯月样黛眉低，四寸鞋儿莲步小。\n绝缨尝宴琼楼杪。\n软语清歌无限妙。\n归时桂影射帘旌，沈水烟消深院悄。"
  ],
  [
    "玉楼春",
    "欧阳澈",
    "年时醉倚温温玉。\n妒月精神疑可掬。\n香丝篆袅一帘秋，潋滟十分浮蚁绿。\n兴来笑把朱弦促。\n切切含情声断续。\n曲中依约断人肠，除却梨园无此曲。"
  ],
  [
    "踏莎行",
    "欧阳澈",
    "罗幕风轻，水沈烟细。\n杯行笑拥东山妓。\n酬歌何惜锦缠头，清音暗绕粱尘起。\n银甲弹筝，碧桃荐味。\n举觞飞白拚沈醉。\n花窗弄月晚归来，门迎蜡炬笙箫沸。"
  ],
  [
    "小重山",
    "欧阳澈",
    "红叶伤心月午楼。\n袭人风细细，远烟浮。\n瞢腾醉眼不禁秋。\n追旧事，拍塞一怀秋。\n心绪两悠悠。\n东阳消瘦损，甚风流。\n拟凭仙枕梦中游。\n无眠久，通夕数更筹。"
  ],
  [
    "虞美人",
    "欧阳澈",
    "玉楼缥缈孤烟际。\n徙倚愁如醉。\n雁来人远暗消魂。\n帘卷一钩新月、怯黄昏。\n那人音信全无个。\n幽恨谁凭破。\n扑花蝴蝶若知人。\n为我一场清梦、去相亲。"
  ],
  [
    "朝中措",
    "曾",
    "幽芳独秀在山林。\n不怕晓寒侵。\n应笑钱塘苏小，语娇终带吴音。\n乘槎归去，云涛万顷，谁是知心。\n写向生绡屏上，萧然伴我寒衾。"
  ],
  [
    "朝中措",
    "曾",
    "绿华居处渺云深。\n不受一尘侵。\n细看宜州新句，平生才是知音。\n凌波一去，平山梦断，谁是关心。\n惟有青天碧海，知渠夜夜孤衾。"
  ],
  [
    "诉衷情",
    "曾",
    "鄞江云气近蓬莱。\n花柳满城隈。\n风流谢守相遇，应覆故人杯。\n烟浪暖，锦帆回。\n莫徘徊。\n玉霄亭下，芍药荼䕷，都望归来。"
  ],
  [
    "浣溪沙",
    "曾",
    "无数春山展画屏。\n无穷烟柳照溪明。\n花枝缺处小舟横。\n紫禁正须红药句，清江莫与白鸥盟。\n主人元自是仙卿。"
  ],
  [
    "点绛唇",
    "曾",
    "九月传杯，要携佳客栖霞去。\n满城风雨。\n记得潘郎句。\n紫菊红萸，何意留侬住。\n愁如许。\n暮烟一缕。\n正在归时路。"
  ],
  [
    "菩萨蛮",
    "张表臣",
    "垂虹亭下扁舟住。\n松江烟雨长桥暮。\n白纻听吴歌。\n佳人泪脸波。\n劝倾金凿落。\n莫作思家恶。\n绿鸭与鲈鱼。\n如何可寄书。"
  ],
  [
    "南乡子",
    "吴亿",
    "江上雪初消。\n暖日晴烟弄柳条。\n认得裙腰芳草路，魂消。\n曾折梅花过断桥。\n潘鬓为谁凋。\n长恨金闺闭阿娇。\n遥想晚妆呵手罢，夭饶。\n更傍珠唇暖玉箫。"
  ],
  [
    "临江仙",
    "刘袤",
    "樱桃结子春归尽，蝶翻金粉双飞。\n子规啼月小楼西。\n玉钩罗幕，惆怅卷金泥。\n门巷寂寥人去後，望残烟草低迷。\n何时重听玉骢嘶。\n扑帘飞絮，依约梦回时。"
  ],
  [
    "清平乐",
    "李鼐",
    "乱云将雨。\n飞过鸳鸯浦。\n人在小楼空翠处。\n分得一襟离绪。\n片帆隐隐归舟。\n天边雪卷云浮。\n今夜梦魂何处，青山不隔人愁。"
  ],
  [
    "隔浦莲・隔浦莲近拍",
    "杨无咎",
    "墙头低荫翠幄。\n格磔鸣乌鹊。\n好梦惊回处，馀酲推枕犹觉。\n新晴人意乐。\n云容薄。\n丽日明池阁。\n卷帘幕。\n披衣散策，闲庭吟绕红药。\n残英几许，尚可一供春酌。\n天气今宵怕又恶。\n凭托。\n东风且慢吹落。"
  ],
  [
    "品令",
    "杨无咎",
    "水寒江静。\n浸一抹、青山影。\n楼外指点渔村近。\n笛声谁喷。\n惊起宾鸿阵。\n往事总归眉际恨。\n这相思、□□谁问。\n泪痕空把罗襟印。\n泪应尽。\n争奈情无尽。"
  ],
  [
    "垂丝钓",
    "杨无咎",
    "燕将旧侣。\n呢喃终日相语。\n似惜别离情，知几许。\n谁与度。\n为向人代诉。\n空朝暮。\n谩千言百句。\n怎生会得，争如作个青羽。\n又闻院宇。\n不在当时住。\n飞去无寻处。\n肠万缕。\n寄暴风横雨。"
  ],
  [
    "垂丝钓",
    "杨无咎",
    "玉纤半露。\n香檀低应鼍鼓。\n逸调响穿空，云不度。\n情几许。\n看两眉碧聚。\n为谁诉。\n听敲冰戛玉。\n恨云怨雨。\n声声总在愁处。\n放杯未举。\n倾坐惊相顾。\n应也肠千缕。\n人欲去。\n更画檐细雨。"
  ],
  [
    "解蹀躞",
    "杨无咎",
    "金谷楼中人在，两点眉颦绿。\n叫云穿月，横吹楚山竹。\n怨断忧忆因谁，坐中有客，犹记住、平阳宿。\n泪盈目。\n百转千声相续。\n停杯听难足。\n谩夸天海风涛旧时曲。\n夜深烟惨云愁，倩君沈醉，明日看、梅梢玉。"
  ],
  [
    "醉落魄・一斛珠",
    "杨无咎",
    "双心小萼。\n瑞炉慢炷轻烟初著。\n清香已透红绡幄。\n底事多情，玉笋更轻掠。\n鬓云侧畔□眉角。\n妆成曾印铅华薄。\n几回殢酒襟怀恶。\n莺舌偷传，低语教人嚼。"
  ],
  [
    "青玉案",
    "杨无咎",
    "芝兰桃李环围著。\n拥和气、浮帘幕。\n寿斝交飞争满酌。\n一声珠串，数敲牙板，应有梁尘落。\n腰金虽重何曾觉。\n更看悬鱼上麟阁。\n不用祖洲寻灵药。\n平时阴德，几人今日，额手称安乐。"
  ],
  [
    "青玉案",
    "杨无咎",
    "南州独数多名士。\n谁富贵、归桑梓。\n昼锦如公难比似。\n傍湖开径，雨帘云栋，平地居仙子。\n行须勋业超青史。\n再侍宸帏任非次。\n醉袖尽教春酒渍。\n明年此会，寿觞欲举，百拜君王赐。"
  ],
  [
    "青玉案",
    "杨无咎",
    "奇葩珍树丛丛绕。\n望仙隐、蓬莱小。\n前枕湖光秋色晓。\n荷花今岁，也如人意，不逐西风老。\n霞觞献寿频频倒。\n瑞蔼浮空凝不扫。\n定自日边飞诏早。\n芝庭呈秀，桂宫得意，更看明年好。"
  ],
  [
    "青玉案",
    "杨无咎",
    "五云楼阁蓬瀛路。\n空相望、无由去。\n弱水渺茫谁可渡。\n君家徐福，荡舟寻访，却是曾知处。\n群仙应问来何暮。\n说与荣归锦封句。\n句里丁宁天已许。\n要教强健，召还廊庙，永作商岩雨。"
  ],
  [
    "望江南・忆江南",
    "杨无咎",
    "锺陵好，佳节庆元正。\n瑞色潜将春共到，台星遥映月初升。\n贤帅为时生。\n人意乐，天宇亦清明。\n淡薄眉腮娇倚暖，依微柳眼喜窥晴。\n和气满江城。"
  ],
  [
    "望江南・忆江南",
    "杨无咎",
    "锺陵好，和气满江城。\n忆昨旌麾初至止，到今政令只宽平。\n仍岁兆丰登。\n称庆旦，遐迩一般情。\n共信我公跻寿考，从来阴德被生灵。\n襦裤听欢声。"
  ],
  [
    "望江南・忆江南",
    "杨无咎",
    "锺陵好，襦裤听欢声。\n薰入管弦增亮响，唤教罗绮亦光荣。\n引满劝金觥。\n谁信是，元自悟长生。\n铃阁才投公事笔，云章惟读道家经。\n家世仰仙卿。"
  ],
  [
    "望江南・忆江南",
    "杨无咎",
    "锺陵好，家世仰仙卿。\n衣带不须藏贝叶，集贤何用化金瓶。\n且欲佐中兴。\n期早晚，丹诏天下庭。\n不许南州犹弭节，促归东府共和羹。\n膏泽遍寰瀛。"
  ],
  [
    "传言玉女",
    "杨无咎",
    "小院春长，整整绣帘低轴。\n异葩幽艳，满千瓶百斛。\n珠钿翠佩，尘袜锦笼环簇。\n日烘风和，奈何芬馥。\n凤髓龙津，觉从前、气味俗。\n夜阑人醉，引春葱兢□。\n只愁飞去，暗与行云相逐。\n月娥好在，为歌新曲。"
  ],
  [
    "於中好",
    "杨无咎",
    "墙头艳杏花初试。\n绕珍丛、细挼红蕊。\n欲知占尽春明媚。\n诮无意、看桃李。\n持杯准拟花前醉。\n早一叶、两叶飞坠。\n晚来旋旋深无地。\n更听得、东风起。"
  ],
  [
    "於中好",
    "杨无咎",
    "溅溅不住溪流素。\n忆曾记、碧桃红露。\n别来寂寞朝朝暮。\n恨遮乱、当时路。\n仙家岂解空相误。\n嗟尘世、自难知处。\n而今重与春为主。\n尽浪蕊、浮花妒。"
  ],
  [
    "於中好",
    "杨无咎",
    "梅花摘索穿疏竹。\n荫纹禽、喜欢相逐。\n坐中已自清堪掬。\n更潇洒、人如玉。\n新声爱度周郎曲。\n捧霞杯、再三相嘱。\n无情有恨重分北。\n也撩得、双眉蹙。"
  ],
  [
    "瑞云浓",
    "杨无咎",
    "睽离谩久，年华谁信曾换。\n依旧当时似花面。\n幽欢小会，记永夜、杯行无算。\n醉里屡忘归，任虚檐月转。\n能变新声，随语意、悲欢感怨。\n可更馀音寄羌管。\n倦游江浙，问似伊、阿谁会见。\n度已无肠，为伊可断。"
  ],
  [
    "好事近",
    "杨无咎",
    "花里爱姚黄，琼苑旧曾相识。\n不道风流种在，又一枝倾国。\n拟图遮断倚阑人，休教妄攀摘。\n其奈老来情减，负十分春色。"
  ],
  [
    "人娇",
    "杨无咎",
    "恼乱东君，满目千花百卉。\n偏怜处、爱他李。\n莹然风骨，占十分春意。\n休漫说、唐昌观中玉蕊。\n妒雪凝霜，凌红掩翠。\n看不足、可人情味。\n会须移种，向曲栏幽砌。\n愁绿叶成阴，道傍人指。"
  ],
  [
    "人娇",
    "杨无咎",
    "露下天高，最是中秋景胜。\n喜银蟾、十分增晕。\n嫦娥飞下，见雾鬟风鬓。\n念八景园中，画谁能尽。\n慢奏云韶，美斟仙酝。\n清不寐、桂香成阵。\n只愁来夕，又阴晴无准。\n却待约重圆，後期难问。"
  ],
  [
    "蝶恋花",
    "杨无咎",
    "端正纤柔如玉削。\n窄袜宫鞋，暖衬吴绫薄。\n掌上细看才半搦。\n巧偷强夺尝春酌。\n稳称身材轻绰约。\n微步盈盈，未怕香尘觉。\n试问更谁如样脚。\n除非借与嫦娥著。"
  ],
  [
    "蝶恋花",
    "杨无咎",
    "春睡腾腾长过午。\n楚梦云收，雨歇香风度。\n起傍妆台低笑语。\n画檐双鹊尤偷顾。\n笑指遥山微敛处。\n问我清癯，莫是因诗苦。\n不道别来愁几许。\n相逢更忍从头诉。"
  ],
  [
    "蝶恋花",
    "杨无咎",
    "昔在仁皇当极治。\n南极星宫，曾降为嘉瑞。\n犹有画图传好事。\n身材只恐君今是。\n对酒不妨同看戏。\n他日功名，晏子堪为比。\n更愿远孙逢九世。\n安排君在鸡窠里。"
  ],
  [
    "蝶恋花",
    "杨无咎",
    "万里无云秋色静。\n上下天光，共水交辉映。\n坐对冰轮心目莹。\n此身不在尘寰境。\n扑漉文禽飞不定。\n勾引离人，分外添归兴。\n来往悠悠重记省。\n夜阑人散花移影。"
  ],
  [
    "锯解令",
    "杨无咎",
    "送人归後酒醒时，睡不稳、衾翻翠缕。\n应将别泪洒西风，尽化作、断肠夜雨。\n卸帆浦溆。\n一种惶两处。\n寻思却是我无情，便不解、寄将梦去。"
  ],
  [
    "忆秦娥",
    "杨无咎",
    "情难足。\n不堪黄帽催行速。\n催行速。\n扁舟一叶，别愁千斛。\n津亭送客惊相嘱。\n举杯欲唱眉先蹙。\n眉先蹙。\n背人掩面，不能终曲。"
  ],
  [
    "朝中措",
    "杨无咎",
    "杯盘狼藉烛参差。\n欲去未容辞。\n春雪看飞金碾，香云旋涌花瓷。\n雍容四座，矜夸一品，重听新词。\n归路清风生腋，不妨轻拈吟髭。"
  ],
  [
    "朝中措",
    "杨无咎",
    "打窗急听□然汤。\n沈水剩熏香。\n冷暖旋投冰碗，荤膻一洗诗肠。\n酒醒酥魂，茶添胜致，齿颊生凉。\n莫道淡交如此，於中有味尤长。"
  ],
  [
    "点绛唇",
    "杨无咎",
    "宝勒嘶归，未教佳客轻辞去。\n姊夫屡鼠。\n笑听殊方语。\n清入回肠，端助诗情苦。\n春风路。\n梦寻何处。\n门掩桃花雨。"
  ],
  [
    "点绛唇",
    "杨无咎",
    "瓦枕藤床，道人劝饮鸡苏水。\n清虽无比。\n何似今宵意。\n红袖传持，别是般情味。\n歌筵起。\n绛纱影里。\n应有吟鞭坠。"
  ],
  [
    "点绛唇",
    "杨无咎",
    "借问嫦娥，当初谁种婆娑树。\n空中呈露。\n不坠凡花数。\n却爱芗林，便似蟾宫住。\n清如许。\n醉看歌舞。\n同在高寒处。"
  ],
  [
    "点绛唇",
    "杨无咎",
    "散策芗林，几回来绕团团树。\n月明风露。\n平地神仙数。\n准拟归来，移近东家住。\n应相许。\n为君起舞。\n直到高寒处。"
  ],
  [
    "卜算子",
    "杨无咎",
    "婆娑月里枝，隐约空中露。\n拟访嫦娥高处看，一夜心生羽。\n仙种落人间，群艳难俦侣。\n恼乱骚人有底香，欲赋无奇语。"
  ],
  [
    "卜算子",
    "杨无咎",
    "平分月殿香，碎点金盘露。\n占断秋光独自芳，端称觞飞羽。\n谢了却重开，若个花同侣。\n谁识灵心一点通，手拈空无语。"
  ],
  [
    "卜算子",
    "杨无咎",
    "昨夜月初圆，今日春才半。\n自是元君并旦生，岂在称遐算。\n花诰看加封，玉斝休辞满。\n绮席来年谁与同，笑揖麻姑伴。"
  ],
  [
    "滴滴金",
    "杨无咎",
    "当初本合蟾宫里。\n谩容易、到尘世。\n表里冰清谁与比。\n占无双两地。\n诜诜已是多孙子。\n看将来、总荣贵。\n岁岁今朝捧瑶觞，劝南园桃李。"
  ],
  [
    "滴滴金",
    "杨无咎",
    "相逢未尽论心素。\n早容易、背人去。\n忆得歌翻断肠句。\n更惺惺言语。\n萋萋芳草迷南浦。\n正风吹、打船雨。\n静听愁声夜无眠，到水村何处。"
  ],
  [
    "上林春令・一落索",
    "杨无咎",
    "李夭桃堆绣。\n正暖日、如熏芳袖。\n流莺恰恰娇啼。\n似为劝、百觞进酒。\n少年未用称遐寿。\n愿来岁、如今时侯。\n相将得意皇都，同携手、上林春昼。"
  ],
  [
    "鹊桥仙",
    "杨无咎",
    "云容掩帐，星辉排烛，待得鹊成桥後。\n匆匆相见夜将阑，更应副、家家乞巧。\n经年怨别，霎时欢会，心事如何可了。\n朝朝暮暮是佳期，乍可在、人间先老。"
  ],
  [
    "卓牌子慢・卓牌子",
    "杨无咎",
    "西楼天将晚。\n流素月、寒光正满。\n楼上笑揖姮娥，似看罗袜尘生，鬓云风乱。\n珠帘终夕卷。\n判不寐、阑干凭暖。\n好在影落清尊，冷侵香幄，欢馀未教人散。"
  ],
  [
    "醉花阴",
    "杨无咎",
    "满城风雨无端恶。\n孤负登高约。\n佳节若为酬，盛与歌呼，胜却秋萧索。\n菊花旋摘揉青萼。\n满满浮杯杓。\n老鬓未侵霜，醉里乌纱，不怕风吹落。"
  ],
  [
    "醉花阴",
    "杨无咎",
    "捧杯不管馀酲恶。\n玉腕宽金约。\n宛转一声清，戛玉敲冰，浑胜鸣弦索。\n朱唇浅破桃花萼。\n重注鸬鹚杓。\n夜永醉归来，细想罗襟，犹有梁尘落。"
  ],
  [
    "醉花阴",
    "杨无咎",
    "楚乡易得天时恶。\n风雨长如约。\n不道有幽人，衣带秋深，犹自悬鹑索。\n招呼朋侣如花萼。\n有酒须同酌。\n世态任凋疏，却爱黄花，不似群花落。"
  ],
  [
    "醉花阴",
    "杨无咎",
    "金铃玉屑嫌非巧。\n生作文鸳小。\n西帝也多情，偷取佳名，分付闲花草。\n渊明手把谁携酒。\n羞把簪乌帽。\n寄与绮窗人，百种妖娆，不似酴醾好。"
  ],
  [
    "醉花阴",
    "杨无咎",
    "淋漓尽日黄梅雨。\n断送春光暮。\n目断向高楼，持酒停歌，无计留春住。\n扑人飞絮浑无数。\n总是添愁绪。\n回首问春风，争得春愁，也解随春去。"
  ],
  [
    "解蹀躞",
    "杨无咎",
    "迤逦韶华将半。\n桃杏匀於染。\n又还撩拨、春心倍凄黯。\n准拟□□狂吟，可怜无复当年，酒肠文瞻。\n倦游览。\n憔悴羞窥鸾鉴。\n眉端为谁敛。\n可堪风雨、无情暗亭槛。\n触目千点飞红，问春争得春愁，也随春减。"
  ],
  [
    "玉楼春",
    "杨无咎",
    "朱帘碧瓦干云际。\n占尽潇滩形势地。\n傍墙人唤状元家，想见华堂融瑞气。\n寿杯莫惜团栾醉。\n跳虎转龟寻旧喜。\n小邦只恐久难留，异日君王重赐第。"
  ],
  [
    "玉楼春",
    "杨无咎",
    "娉婷标格神仙样。\n几日佩环离海上。\n小春只隔一旬期，菊蕊包香犹未放。\n霞觞满酌摇红浪。\n慢引新声云际响。\n玉颜长与姓相宜，寿数三回排第行。"
  ],
  [
    "玉楼春",
    "杨无咎",
    "酒阑未放宾朋散。\n自拈冰芽教旋碾。\n调膏初喜玉成泥，溅沫共惊银作线。\n已知於我情非浅。\n不必宁宁书碗面。\n满尝乞得夜无眠，要听枕边言语软。"
  ],
  [
    "清平乐",
    "杨无咎",
    "开心暖胃。\n最爱门冬水。\n欲识味中犹有味。\n记取东坡诗意。\n笑看玉笋双传。\n还思此老亲煎。\n归去北窗高卧，清风不用论钱。"
  ],
  [
    "清平乐",
    "杨无咎",
    "花阴转午。\n小院清无暑。\n雪碗冰瓯凝灏露。\n自涤紫毫鸡距。\n麝煤落纸生春。\n只应李卫夫人。\n我亦前身逸少，莫嗔太逼君真。"
  ],
  [
    "渔家傲",
    "杨无咎",
    "昨日小春才得信。\n明宵新月初生晕。\n又对寿觞斟九酝。\n香成阵。\n欢声点破梅梢粉。\n琪树长青资玉润。\n鸳鸯不老眠沙稳。\n此去期程知远近。\n君休问。\n山河有尽情无尽。"
  ],
  [
    "渔家傲",
    "杨无咎",
    "菊暗荷枯秋已满。\n枨黄橘绿冬初暖。\n草草杯盘成小宴。\n殷勤劝。\n尊前莫遣霞觞浅。\n两鬓从教霜点半。\n人生最要长为伴。\n举洒岂徒称寿算。\n深深愿。\n来年更看门风换。"
  ],
  [
    "渔家傲",
    "杨无咎",
    "梅晕渐开红蜡垒。\n菊篱尚耀黄金蕊。\n正是小春风物美。\n宜家喜。\n生朝颜巷犹和气。\n古鼎氤氲云缕细。\n霞觞潋滟红鳞起。\n听取殷勤歌里意。\n千秋气。\n北堂同我供甘旨。"
  ],
  [
    "渔家傲",
    "杨无咎",
    "事事无心闲散惯。\n有时独坐溪桥畔。\n雨密波平鱼曼衍。\n鱼曼衍。\n轮轻钓细随风卷。\n忆昔故人为侣伴。\n而今怎奈成疏间。\n水远山长无计见。\n无计见。\n投竿顿觉肠千断。"
  ],
  [
    "双雁儿",
    "杨无咎",
    "穷阴急景暗推迁。\n减绿鬓，捐朱颜。\n利名牵役几时闲。\n又还惊，一岁圆。\n劝君今夕不须眠。\n且满满，泛觥船。\n大家沈醉对芳筵。\n愿新年，胜旧年。"
  ],
  [
    "双雁儿",
    "杨无咎",
    "休惊明日岁华新。\n且喜得，又逢春。\n北堂歌舞奉慈亲。\n愿遐龄，等大椿。\n□□□□□□□。\n□□□，□□□。\n□□□□□□□。\n□□□，□□□。"
  ],
  [
    "迎春乐",
    "杨无咎",
    "新来特特更门地。\n都收拾、山和水。\n看明年、事事都如意。\n迎福禄、俱来至。\n莫管明朝添一岁。\n尽同向、尊前沈醉。\n且唱迎春乐，祝慈母、千秋岁。"
  ],
  [
    "柳梢青",
    "杨无咎",
    "傲雪凌霜。\n平欺寒力，搀借春光。\n步绕西湖，兴馀东阁，可奈诗肠。\n娟娟月转回廊。\n悄无处、安排暗香。\n一夜相思，几枝疏影，落在寒窗。"
  ],
  [
    "柳梢青",
    "杨无咎",
    "雪艳烟痕。\n又要春色来到芳尊。\n却忆年时，月移清影，人立黄昏。\n一番幽思谁论。\n但永夜、空迷梦魂。\n绕遍江南，缭墙深苑，水郭山村。"
  ],
  [
    "柳梢青",
    "杨无咎",
    "茅舍疏篱。\n半飘残雪，斜卧低枝。\n可更相宜，烟笼修竹，月在寒溪。\n亭亭伫立移时。\n判瘦损、无妨为伊。\n谁赋才情，画成幽思，写入新诗。"
  ],
  [
    "柳梢青",
    "杨无咎",
    "月堕霜飞。\n隔窗疏瘦，微见横枝。\n不道寒香，解随羌管，吹到屏帷。\n个中风味谁知。\n睡乍起、乌云任敧。\n嚼蕊挼英，浅颦轻笑，酒半醒时。"
  ],
  [
    "柳梢青",
    "杨无咎",
    "日转墙东。\n几枝寒影，一点香风。\n清不成眠，醉凭诗兴，起绕珍丛。\n平生只个情锺。\n渐老矣、无愁可供。\n最是难忘，倚楼人在，横笛声中。"
  ],
  [
    "柳梢青",
    "杨无咎",
    "玉骨冰肌。\n为谁偏好，特地相宜。\n一段风流，广平休赋，和靖无诗。\n绮窗睡起春迟。\n困无力、菱花笑窥。\n嚼蕊吹香，眉心贴处，鬓畔簪时。"
  ],
  [
    "柳梢青",
    "杨无咎",
    "为爱冰姿，画看不足，吟看不足。\n已恨春催，可堪风里，飞英相逐。\n只应自惜高标，似羞伴、妖红媚绿。\n藏白收香，放他桃李，漫山粗俗。"
  ],
  [
    "柳梢青",
    "杨无咎",
    "水曲山傍。\n寒梢冷蕊，隐映修篁。\n细细吹香，疏疏沈影，恼断回肠。\n为伊驻马横塘。\n漫立尽、烟村夕阳。\n空袅吟鞭，几多诗句，不入思量。"
  ],
  [
    "柳梢青",
    "杨无咎",
    "天付风流。\n相时宜称，著处清幽。\n雪月光中，烟溪影里，松竹梢头。\n却憎吹笛高楼。\n一夜里、教人鬓秋。\n不道明朝，半随风远，半逐波浮。"
  ],
  [
    "柳梢青",
    "杨无咎",
    "屋角墙隅。\n占宽闲处，种两三株。\n月夕烟朝，影侵窗牖，香彻肌肤。\n群芳欲比何如。\n癯儒岂、膏梁共途。\n因事顺心，为花修史，从记中书。"
  ],
  [
    "柳梢青",
    "杨无咎",
    "瑞鸭烟浓。\n晓来弦管，声在霜空。\n却退寒威，借回春色，满苑香风。\n几时人下瑶宫。\n记千载、今朝庆逢。\n满捧瑶觞，芝兰丛里，锦绣光中。"
  ],
  [
    "柳梢青",
    "杨无咎",
    "江月轩中。\n拍堤新涨，绕院熏风。\n深注瑶觞，低歌金缕，声在晴空。\n新词尽索无穷。\n断酩酊、衰颜为红。\n愿得年年，繁枝子满，绿叶阴浓。"
  ],
  [
    "柳梢青",
    "杨无咎",
    "槐夏风清。\n霁天欲晓，武曲增明。\n元是今朝，曾生名将，力佐中兴。\n朝家息马休兵。\n享逸乐、嬉游太平。\n忧国胸襟，平戎材略，分付瑶觥。"
  ],
  [
    "柳梢青",
    "杨无咎",
    "灼灼红榴，垂垂绿柳，庭户清和。\n罗绮香中，十分春酒，几叠高歌。\n遐龄欲问如何。\n记平日、阴功数多。\n千载今朝，笑看池面，龟戏青荷。"
  ],
  [
    "柳梢青",
    "杨无咎",
    "小阁深沈，酒醺香暖，容易眠熟。\n梦入仙源，桃红似火，李莹如玉。\n觉来几许悲凉，记永夜、传杯换烛。\n绣被熏香，宝钗落枕，同论心曲。"
  ],
  [
    "柳梢青",
    "杨无咎",
    "送雁迎鸿，未寒时节，已凉天气。\n针线倦拈，帘帏低卷，别般风味。\n眠梦到山中，共老幼、扶携笑喜。\n桑柘影深，鸡豚香美，家家人醉。"
  ],
  [
    "柳梢青",
    "杨无咎",
    "暴雨生凉。\n做成好梦，飞到伊行。\n几叶芭蕉，数竿修竹，人在南窗。\n傍人笑我恓惶。\n算除是、铁心石肠。\n一自别来，百般宜处，都入思量。"
  ],
  [
    "踏莎行",
    "杨无咎",
    "灯月交光，笙簧递响。\n繁华依旧升平样。\n心期休卜紫姑神，文章曾照青藜杖。\n歌落梁尘，酒摇鳞浪。\n暂还南国同邀赏。\n明年侍辇向端门，却瞻日表青霄上。"
  ],
  [
    "探春令",
    "杨无咎",
    "梅英粉淡，柳梢金软，兰芽依旧。\n见万家、灯火明如昼。\n正人月、圆时候。\n挨香傍玉偷携手。\n尽轻衫寒透。\n听一声、画角催残漏。\n惜归去、频回首。"
  ],
  [
    "探春令",
    "杨无咎",
    "雪梅风柳，弄金匀粉，峭寒犹浅。\n又还近、三五银蟾满。\n渐玉漏、声初短。\n尊前重约年时伴。\n拈灯词先按。\n便直饶、心似蛾儿撩乱。\n也有春风管。"
  ],
  [
    "探春令",
    "杨无咎",
    "搦儿身分，测儿鞋子、捻儿年纪。\n著一套、时样不肯红，甚打扮、诸馀济。\n回头一笑千娇媚。\n知几多深意。\n奈月华、灯影交相照，诮没个、商量地。"
  ],
  [
    "探春令",
    "杨无咎",
    "东风初到，小梅枝上，又惊春近。\n料天台不比，人间日月，桃萼红英晕。\n刘郎浪迹凭谁问。\n莫因诗瘦损。\n怕桑田变海，仙源重返，老大无人认。"
  ],
  [
    "人月圆",
    "杨无咎",
    "风和日薄馀烟嫩，测测透鲛绡。\n相逢且喜，人圆玳席，月满丹霄。\n烂游胜赏，高低灯火，鼎沸笙箫。\n一年三百六十日，愿长似今宵。"
  ],
  [
    "人月圆",
    "杨无咎",
    "月华灯影光相射。\n还是元宵也。\n绮罗如画，笙歌递响，无限风雅。\n闹蛾斜插，轻衫乍试，闲趁尖耍。\n百年三万六千夜，愿长如今夜。"
  ],
  [
    "眼儿媚",
    "杨无咎",
    "柳腰花貌天然好，聪慧更温柔。\n千娇百媚，一时半霎，不离心头。\n是人总道新来瘦，也著甚来由。\n假饶薄命，因何瘦了，地风流。"
  ],
  [
    "南歌子",
    "杨无咎",
    "露宠妆成态，风扶醉里身。\n谩劳驿使走征尘。\n岭外陇头何处、不知春。\n诗思如清水，毫端妙入神。\n可怜徒效越娘颦。\n为问吟哦摹写、几曾真。"
  ],
  [
    "南歌子",
    "杨无咎",
    "小雨疏疏过，长江滚滚流。\n落霞残照晚明楼。\n又是一番重午，身寄南州。\n罗绮纷香陌，鱼龙漾彩舟。\n不堪回首凤池头。\n谁道於今霜鬓，犹自淹留。"
  ],
  [
    "南歌子",
    "杨无咎",
    "波静明如染，山光翠欲流。\n晚来乘兴上章楼。\n楼外谁歌新唱，知有黄州。\n拟泛银可浪，聊乘藕叶舟。\n蓬山应自隐鳌头。\n借问谪仙何在，今为谁留。"
  ],
  [
    "南歌子",
    "杨无咎",
    "笛喷风前曲，歌翻意外声。\n年来老子厌风情。\n可是於君一见、眼双明。\n枕臂听残漏，停杯对短檠。\n直教笔底有文星。\n欲状此时情味、若为成。"
  ],
  [
    "南歌子",
    "杨无咎",
    "巾染乌烟碧，衣拖晓露鲜。\n盈盈风骨小神仙。\n特地勾牵处士、梦巫山。\n星宿罗胸次，牙签弄指端。\n凭君为算小行年。\n试问与伊结得、几生缘。"
  ],
  [
    "南歌子",
    "杨无咎",
    "彩缕牵肠断，明珠暗滴圆。\n从头颗颗手亲穿。\n寄与仙乡同结、此生缘。\n和串拢瑜臂，连云坠雪肩。\n循环密数对沈烟。\n似我真情不断、永相联。"
  ],
  [
    "西江月",
    "杨无咎",
    "沙上鸥群□戏，云端雁阵斜铺。\n殷勤特为故人书。\n写尽衷肠情素。\n名字纵非俦匹，夤缘自合欢娱。\n尽教涂抹费工夫。\n到底翻成吃醋。"
  ],
  [
    "西江月",
    "杨无咎",
    "态度雪香花瘦，情怀雨润云温。\n故将淡墨写精神。\n记得洗妆馀晕。\n只恐妖娆未似，谁云彼此难分。\n别来憔悴不堪论。\n相对无言有恨。"
  ],
  [
    "生查子",
    "杨无咎",
    "秋深郎未归，月上人初静。\n无语意迟迟，步转梧桐影。\n罗衣宽莫裁，云鬓松还整。\n谁与问相思，立尽清宵永。"
  ],
  [
    "生查子",
    "杨无咎",
    "秋来愁更深，黛拂双蛾浅。\n翠袖怯春寒，修竹萧萧晚。\n此意有谁知，恨与孤鸿远。\n小立背西风，又是重门掩。"
  ],
  [
    "生查子",
    "杨无咎",
    "妖娆百种宜，总在春风面。\n含笑又和嗔，莫作丹青现。\n问著却无言，觑了还回盼。\n底处奈思量，卷了还重展。"
  ],
  [
    "甘草子",
    "杨无咎",
    "秋暮。\n永夜西楼，冷月明窗户。\n梦破橹声中，忆在松江路。\n枕试寻曾游处。\n记历历、风光堪数。\n谁与浮家五湖去。\n尽醉眠秋雨。"
  ],
  [
    "鹧鸪天",
    "杨无咎",
    "湖上风光直万金。\n芙蓉并蒂照清深。\n须知花意如人意，好在双心同一心。\n词共唱，酒俱斟。\n夜阑扶醉小亭阴。\n当时比翼连枝愿，未必风流得似今。"
  ],
  [
    "鹧鸪天",
    "杨无咎",
    "休倩傍人为正冠。\n披襟散发最宜闲。\n水云况得平生趣，富贵何曾著眼看。\n低拍棹，称鸣銮。\n一尊长向枕边安。\n夜深贪钓波间月，睡起知他日几竿。"
  ],
  [
    "鹧鸪天",
    "杨无咎",
    "不学真空不学仙。\n不居尘市不居山。\n时沽鲁酒供诗兴，莫管吴霜点鬓斑。\n只麽去，几时还。\n岂知魂梦□□间。\n凭君休作千年调，到处惟□一味闲。"
  ],
  [
    "鹧鸪天",
    "杨无咎",
    "蕙性柔情忒可怜。\n盈盈真是女中仙。\n披图一见春风面，携手疑同玳瑁筵。\n挥象管，擘蛮笺。\n等闲写就碧云篇。\n风流意态犹难画，潇洒襟怀怎许传。"
  ],
  [
    "天下乐",
    "杨无咎",
    "雪後雨儿雨後雪。\n镇日价、长不歇。\n今番为寒忒太切。\n和天地、也来厮鳖。\n睡不著、身心自暗攧。\n这况味、凭谁说。\n枕衾冷得浑似铁。\n只心头、些个热。"
  ],
  [
    "雨中花令",
    "杨无咎",
    "惆怅红尘千里。\n恨死拨、浮名浮利。\n欠我温存，少伊撋就，两处悬悬地。\n拟待归来伏不是。\n更与问、孤眠子细。\n月照纱窗，晓灯残梦，可㬠恶姿味。"
  ],
  [
    "雨中花令",
    "杨无咎",
    "已是花魁柳冠。\n更绝唱、不容同伴。\n画鼓低敲，红牙随应，著个人勾唤。\n慢引莺喉千样转。\n听过处、几多娇怨。\n换羽移宫，偷声减字，不愿人肠断。"
  ],
  [
    "雨中花令",
    "杨无咎",
    "自是云温雨润。\n诮不解、佯嗔偷闷。\n倾坐精神，人情性，眉际生春晕。\n语带京华清更韵。\n听娅姹、莺喉娇稳。\n别後相思，心头欲见，觅个灯花信。"
  ],
  [
    "夜行船",
    "杨无咎",
    "不假铅华嫌太白。\n玉搓成、体柔腰搦。\n明月堂深，莲花杯软，情重自斟琼液。\n寄语珷玞休并色。\n信秦城、未教轻易。\n绛阙楼成，蓝桥药就，好吹箫共乘鸾翼。"
  ],
  [
    "夜行船",
    "杨无咎",
    "醉袖轻拢檀板转。\n听声声、晓莺初啭。\n花落江南，柳青客舍，多少旧愁新怨。\n我也寻常听见惯。\n浑不似、这翻撩乱。\n调少情多，语娇声咽，曲与寸肠俱断。"
  ],
  [
    "夜行船",
    "杨无咎",
    "宝髻双垂烟一缕。\n年纪小、未周三五。\n压一精神，出群标格，偏向众中翘楚。\n记得谯门初见处。\n禁不定、乱魂飞去。\n掌托鞋儿，肩拖裙子，悔不做、闲男女。"
  ],
  [
    "夜行船",
    "杨无咎",
    "怪被东风相误。\n落轻帆、暂停烟渚。\n桐树阴森，茅檐潇洒，元是那回来处。\n相与狂朋沽绿醑。\n听胡姬、隔窗言语。\n我既痴迷，君还留恋，明日慢移船去。"
  ],
  [
    "夜行船",
    "杨无咎",
    "夹岸绮罗欢聚。\n看喧喧、彩舟来去。\n晴放湖光，雨添山色，谁识总相宜处。\n输与骚人知胜趣。\n醉临流、戏评坡句。\n若把西湖比西子，这东湖、似东邻女。"
  ],
  [
    "两同心",
    "杨无咎",
    "行看不足。\n坐看不足。\n柳条短、斜倚春风，海棠睡、醉敧红玉。\n清堪掬。\n桃李漫山，真成粗俗。\n遥夜几番相属。\n暗魂飞逐。\n深酌酒、低唱新声，密传意、解回娇目。\n知谁福。\n得似风流，可伊心曲。"
  ],
  [
    "两同心",
    "杨无咎",
    "秋水明眸、翠螺堆发。\n却扇坐、羞落庭花，凌波步、尘生罗袜。\n芳心发。\n分付春风，恰当时节。\n渐解愁花怨月。\n忒贪娇劣。\n宁宁地、情态于人，惺惺处、语言低说。\n相思切。\n不见须臾，可堪离别。"
  ],
  [
    "两同心",
    "杨无咎",
    "月可中庭，夜凉初燕。\n见个人人、越格风流，饶济济、入时打扮。\n小从容，不似前回，匆匆得见。\n坐上不禁肠断。\n捧杯深劝。\n争敢望、白雪新声，唯啜得、秋波一眄。\n告从今，休要教人，千呼万唤。"
  ],
  [
    "两同心",
    "杨无咎",
    "枕簟凉生秋早。\n梦魂忒好。\n见玉人、且喜且悲，挨琼脸、厮偎厮抱。\n信言多磨，刚被山禽，一声催晓。\n觉来满船清悄。\n愁恨多少。\n知是我、怜你心微，知是你、与我情厚。\n谢殷勤，不易山遥水远寻到。"
  ],
  [
    "乌夜啼",
    "杨无咎",
    "不禁枕簟新凉。\n夜初长。\n又是惊回好梦、叶敲窗。\n江南望。\n江北望。\n水茫茫。\n赢得一襟清泪、拌馀香。"
  ],
  [
    "朝天子",
    "杨无咎",
    "小阁宽如掌。\n占螺浦、山川夷旷。\n千奇万状。\n见云烟收放。\n更永夜、风生明月上。\n用取真成无尽藏。\n谁共赏。\n徙倚抚、危栏吟望。"
  ],
  [
    "步蟾宫",
    "杨无咎",
    "桂花馥郁清无寐。\n觉身在、广寒宫里。\n忆吾家、妃子旧游，瑞龙脑、暗藏叶底。\n不堪午夜西风起。\n更、万丝斜坠。\n向晓来、却是给孤园，乍惊见、黄金布地。"
  ],
  [
    "步蟾宫",
    "杨无咎",
    "一斑两点从初起。\n这手脚、渐不灵利。\n背人只待暗搔爬，腥臭气、薰天炙地。\n下梢管取好脓水。\n要洁净、怎生堪洗。\n自身作坏匹如闲，更和傍人带累。"
  ],
  [
    "点绛唇",
    "杨无咎",
    "小阁清幽，胆瓶高插梅千朵。\n主宾欢坐。\n不速还容我。\n换羽移宫，绝唱谁能和。\n伊知麽。\n暂听些个。\n已觉丝成裹。"
  ],
  [
    "柳梢青",
    "杨无咎",
    "渐近青春，试寻红瓃，经年疏隔。\n小立风前，恍然初见，情如相识。\n为伊只欲颠狂，犹自把、芳心爱惜。\n传与东君，乞怜愁寂，不须要勒。"
  ],
  [
    "柳梢青",
    "杨无咎",
    "嫩蕊商量。\n无穷幽思，如对新妆。\n粉面微红，檀唇羞启，忍笑含香。\n休将春色包藏。\n抵死地、教人断肠。\n莫待开残，却随明月，走上回廊。"
  ],
  [
    "柳梢青",
    "杨无咎",
    "粉墙斜搭。\n被伊勾引，不忘时霎。\n一夜幽香，恼人无寐，可堪开币。\n晓来起看芳丛，只怕里、危梢欲压。\n折向胆瓶，移归芸阁，休薰金鸭。"
  ],
  [
    "柳梢青",
    "杨无咎",
    "目断南枝。\n几回吟绕，长怨开迟。\n雨浥风欺，雪侵霜妒，却恨离披。\n欲调商鼎如期。\n可奈向、骚人自悲。\n赖有毫端，幻成冰彩，长似芳时。"
  ],
  [
    "法曲第五煞・法曲",
    "曹勋",
    "多景推移。\n便似风灯里。\n将尘寰喻，尘里白驹过隙。\n今世过却，来生何处觅。\n失时节。\n生死到来嗟何及。\n勤而行之。\n竞力待与、锺吕相期。\n三千行满，连环脱下已。\n驾青鸾素鹤朝太微。"
  ],
  [
    "浣溪沙",
    "曹勋",
    "禁籞芙蓉秋气凉。\n新枨启待满林霜。\n旨甘初荐摘青黄。\n乍剖金肤藏嫩玉，吴盐兼味发清香。\n圣心此意与天长。"
  ],
  [
    "浣溪沙",
    "曹勋",
    "春到皇居景晏温。\n冰轮驾玉上祥云。\n烛龙衔耀九重门。\n宫掖两仪临舜殿，金莲万斛奉尧尊。\n官家慈孝格乾坤。"
  ],
  [
    "浣溪沙",
    "曹勋",
    "初过西风烟雨微。\n霓光留景正团枝。\n月中新彩与增辉。\n霞影分丹乘浩露，珊瑚秀色满彤墀。\n凉飙吹上赭红衣。"
  ],
  [
    "浣溪沙",
    "曹勋",
    "春晓于飞彩仗明。\n西园嘉瑞格和鸣。\n花王特地献双英。\n并蒂轻黄宜淡淡，联芳竞秀巧盈盈。\n飞琼萼绿两倾城。"
  ],
  [
    "临江仙",
    "曹勋",
    "连夜阴云开晓景，中秋胜事偏饶。\n十分晴莹碧天高。\n台升吴岫顶，乐振海门潮。\n桂影一庭香渐远，四并都向今朝。\n宸欢得句付风骚。\n围棋消白日，赏月度清宵。"
  ],
  [
    "临江仙",
    "曹勋",
    "嫩绿阴阴台榭映，南风初送清微。\n扬州花市进芳菲。\n丝头开万朵，玉叶衬繁枝。\n自是诗人佳赠意，花王香借馀姿。\n翠红深展奉瑶卮。\n何妨沈醉赏，天与绊春晖。"
  ],
  [
    "西江月",
    "曹勋",
    "霞绮浓披翡翠，晨光巧上珊蝴。\n丹林偏许下清都。\n香占深岩烟雨。\n秋到九华宫殿，赭袍红借繁珠。\n广寒桂与世花殊。\n不带人间风露。"
  ],
  [
    "西江月",
    "曹勋",
    "连夜六花飞舞，清晨玉境瑶阶。\n湖山寒雾隐楼台。\n难画西园真态。\n月殿九华同到，雕舆乘兴俱来。\n浮春帘密锦筵开。\n不是山阴访戴。"
  ],
  [
    "诉衷情",
    "曹勋",
    "西都花市锦云同。\n谷雨贡黄封。\n天心故偏雨露，名品满深宫。\n开国艳，正春融。\n露香中。\n绮罗金殿，醉赏浓春，贵紫娇红。"
  ],
  [
    "武陵春",
    "曹勋",
    "元夕晴和中禁好，梅影玉阑干。\n峭窄春衫试嫩寒。\n金翠会群仙。\n移下一天星斗璨，喜色动宸颜。\n行乐风光莫放闲。\n月在凤凰山。"
  ],
  [
    "胜胜令",
    "曹勋",
    "梅风吹粉，柳影摇金。\n渐看春意入芳林。\n波明草嫩，据征鞍，晚烟沈。\n向野馆、愁绪怎禁。\n过了烧灯，醉别院，阻同寻。\n琐窗还是冷瑶琴。\n灯花灺也，拥春寒，掩闲衾。\n念翠屏、应倚夜深。"
  ],
  [
    "玉蹀躞・解蹀躞",
    "曹勋",
    "红绿烟村惨淡，市井初经虏。\n舍馆人家，凄凄但尘土。\n依旧春色撩人，柳花飞处，犹听几声莺语。\n黯无绪。\n匹马三游四楚。\n行路漫怀古。\n可惜风月，佳时尚羁旅。\n归处应及荼䕷，与插云鬓，此恨醉时分付。"
  ],
  [
    "江神子・江城子",
    "曹勋",
    "帝俞赓载下方壶。\n雨随车。\n旷时无。\n尽道南丰，仙骨秀而都。\n光照丹丘人快睹，金騕袅，玉蟾蜍。\n自怜老景病仍癯。\n芘微躯。\n驻安舆。\n暗润赤城，风露喜踟蹰。\n行矣相门还入相，看惠爱，咏猗欤。"
  ],
  [
    "定风波",
    "曹勋",
    "雪後篱边冷未晴。\n江天浓淡暗还明。\n断续流香传玉蓓。\n心醉。\n临风嗅蕊不胜清。\n映竹幽姿深有思。\n何似。\n照溪真色更多情。\n待得微酸藏傅粉。\n黄嫩。\n湿云潜放雨轻轻。"
  ],
  [
    "青玉案",
    "曹勋",
    "东风冉冉迟芳昼。\n渐黄缀、疏疏柳。\n为惜春来通安否。\n可能相就，径须图醉，莫问伤春瘦。\n陶然共酌新醅酒。\n咏好句、须还凤楼手。\n唱了新词归来後。\n琐窗香暗，语声和笑，喜入灯花秀。"
  ],
  [
    "青玉案",
    "曹勋",
    "尘埃踏遍长安道。\n念云水、归来好。\n趁得梅花先春到。\n冷云疏雨，暗香寒艳，万玉明清晓。\n青鞋黄帽从渠笑。\n粲十里、冰姿步时绕。\n正怕和风都过了。\n已输高士，锦囊翻句，醉後先倾倒。"
  ],
  [
    "虞美人",
    "曹勋",
    "风流贺监栽培好。\n梅最妍姿巧。\n娟娟占得入时妆。\n秀影横斜香并、彩鸳鸯。\n汉皋解佩当时遇。\n绿满经行处。\n如今清梦已惊残。\n赖向君家窗户、得重看。"
  ],
  [
    "虞美人",
    "曹勋",
    "芙蓉露下闲庭晚。\n犹觉秋容浅。\n惊心莫道岁华赊。\n已有官梅轻放、小春花。\n西风河汉溪流月。\n月下疏疏雪。\n新妆喜是寿阳人。\n鸾鉴不劳呵手、对寒云。"
  ],
  [
    "阮郎归",
    "曹勋",
    "谁将春信到长安。\n江南腊向残。\n玉妃何事在人间。\n冰肌莹素颜。\n新月上，怯轻寒。\n香心破紫檀。\n数枝斜傍小亭闲。\n黄昏人倚阑。"
  ],
  [
    "阮郎归",
    "曹勋",
    "玉宸赐得水云身。\n初欣不佩绅。\n烟霞一任著衣巾。\n朝中散袒人。\n湖水静，了无尘。\n语兼天上春。\n道人相见肯情亲。\n银钩墨尚新。"
  ],
  [
    "菩萨蛮",
    "曹勋",
    "乱山影直危楼起。\n天涯目断雕阑倚。\n寂寞过东风。\n行宫烟雨中。\n长安何处日。\n城郭今寒食。\n谁待翠华归。\n片云天际飞。"
  ],
  [
    "菩萨蛮",
    "曹勋",
    "天台不是登长道。\n浑如弱水烟波渺。\n楼上指归程。\n春风无限情。\n石桥书不到。\n雁阵横空杳。\n愁绪比遥峰。\n依依千万重。"
  ],
  [
    "菩萨蛮",
    "曹勋",
    "琴堂窗户清无暑。\n宫妆争捧黄金注。\n劝我醉秋风。\n难辞两脸红。\n别来三堕叶。\n同是修门客。\n十载叹萍蓬。\n方欣一笑同。"
  ],
  [
    "清平乐",
    "曹勋",
    "去年春破。\n强半途中过。\n日日篷窗眠了坐。\n饱听吴音楚些。\n今年犹在天涯。\n客情触处思家。\n柳密何人深院，竹疏特地桃花。"
  ],
  [
    "清平乐",
    "曹勋",
    "风休雨罢。\n三五春寒夜。\n翠额重帘何妨下。\n一炷非兰非麝。\n红莲开遍吴宫。\n华灯小试房栊。\n客里愁须强遣，从来我辈情锺。"
  ],
  [
    "清平乐",
    "曹勋",
    "春前别後。\n常是双眉皱。\n生怕莺声催残漏。\n梦破闲衾堆绣。\n又还玉露金风。\n秋声先到房栊。\n川上不传尺素，云间犹望飞鸿。"
  ],
  [
    "点绛唇",
    "曹勋",
    "秋雨弥空，冷侵窗户琴书润。\n四檐成韵。\n孤坐无人问。\n壮志消沈，喜入清闲运。\n常安分。\n炷烟飘尽。\n更拨馀香烬。"
  ],
  [
    "点绛唇",
    "曹勋",
    "惨惨春阴，画桡寒漾梅风去。\n冷风吹度。\n愁入淮山路。\n歌扇归期，只恐春城暮。\n人何处。\n柳汀烟渚。\n听尽篷窗雨。"
  ],
  [
    "点绛唇",
    "曹勋",
    "晓日浓阴，冷云遮断山无数。\n雁飞筝柱。\n都向愁边去。\n帘影沈沈，一缕芳香度。\n深庭户。\n且寻欢聚。\n雪意还成雨。"
  ],
  [
    "点绛唇",
    "曹勋",
    "昏旦交时，个中已有甘香味。\n咽同真液。\n便觉温温地。\n八一高蟠，光动重楼外。\n但留意。\n自然和气。\n香满昆仑水。"
  ],
  [
    "浣溪沙",
    "曹勋",
    "翠袖携持婉有情。\n湘筠犀轴巧装成。\n声随一苇更分明。\n倚竹双丝明玉细，低眉数曲语莺轻。\n转移新韵几多声。"
  ],
  [
    "浣溪沙",
    "曹勋",
    "玉柱檀槽立锦筵。\n低眉信手曲初传。\n凤凰飞上四条弦。\n杨柳已吹三叠韵，何须人在九江船。\n夜凉人与月婵娟。"
  ],
  [
    "酒泉子",
    "曹勋",
    "霜护云低，竹外斜枝初璀璨，仙风吹堕玉钿新。\n度清芬。\n叹寒冰艳了无尘。\n不占纷纷桃李径，一庭疏影冷摇春。\n月黄昏。"
  ],
  [
    "酒泉子",
    "曹勋",
    "爱景催暄。\n初向晴梢舒玉点，修筠霭霭隔婵娟。\n更清妍。\n东风欲到冷霜天。\n常记孤山残雪路，一枝流水小桥边。\n卧疏烟。"
  ],
  [
    "酒泉子",
    "曹勋",
    "惨惨西风。\n人与两州俱不见，一江残照落霞红。\n橹声中。\n汀花苹草六朝空。\n人向赏心增远恨，闲云犹绕建康宫。\n古今同。"
  ],
  [
    "酒泉子",
    "曹勋",
    "帘幕闲垂。\n密密围毡红兽暖，有人陌上冷征衣。\n未成归。\n檐间鹊语卜归期。\n应是疑人犹驻马，琐窗日影又还西。\n翠眉低。"
  ],
  [
    "朝中措",
    "曹勋",
    "一封清诏下金鸾。\n临遣讲邻欢。\n谁问火云挥汗，要看易水摇寒。\n何妨谈笑，平生志节，可障狂澜。\n预约黄花前後，殊庭瞻对宸颜。"
  ],
  [
    "朝中措",
    "曹勋",
    "宝筝偏劝酒杯深。\n歌舞乍沈沈。\n秀指十三弦上，挑吟击玉锵金。\n牙台锦面，轻移雁柱，低转新音。\n妙是不须银甲，向人说尽芳心。"
  ],
  [
    "朝中措",
    "曹勋",
    "鸣珂揽辔玉霄东。\n持节散陈红。\n子舍已先多士，一鞭同袅春风。\n西瓯旧治，棠阴秀茂，竹马迎逢。\n正焙行驰金殿，仙班看缀夔龙。"
  ],
  [
    "西江月",
    "曹勋",
    "弦泛龙香细拨，声回花底莺雏。\n低眉信手巧工夫。\n犹带巫烟楚雨。\n人占东风秀色，花笼宝髻真珠。\n锦绦金凤要人扶。\n只恐乘鸾飞去。"
  ],
  [
    "西江月",
    "曹勋",
    "春绣东风疑早，映檐翠箔低笼。\n氤氲不是梦云空。\n叶密香翻侵冻。\n折桂广寒手段，移来点检珍丛。\n醉归满载紫云浓。\n抱膝庵中仙种。"
  ],
  [
    "菩萨蛮",
    "胡铨",
    "银河牛女年年渡。\n相逢未款还忧去。\n珠斗欲阑干。\n盈盈一水间。\n玉人偷拜月。\n苦恨匆匆别。\n此意愿天怜。\n今宵长似年。"
  ],
  [
    "减字木兰花",
    "胡铨",
    "渭阳佳梦。\n瓦变成璋真妙弄。\n不是勾回。\n汤饼冤家唤得来。\n不分利市。\n要我开尊真倒置。\n试问坡翁。\n此事如何著得侬。"
  ],
  [
    "醉落魄・一斛珠",
    "胡铨",
    "百年强半。\n高秋犹在天南畔。\n幽怀已被黄花乱。\n更恨银蟾，故向愁人满。\n招呼诗酒颠狂伴。\n羽觞到手判无算。\n浩歌箕踞巾聊岸。\n酒欲醒时，兴在庐仝碗。"
  ],
  [
    "醉落魄・一斛珠",
    "胡铨",
    "千岩竞秀。\n西湖好是春时候。\n谁知梅雪飘零久。\n藏白收香，空袖和羹手。\n天涯万里情难逗。\n眉峰岂为伤春皱。\n片愁未信花能绣。\n若说相思，只恐天应瘦。"
  ],
  [
    "鹧鸪天",
    "胡铨",
    "梦绕松江属玉飞。\n秋风莼美更鲈肥。\n不因入海求诗句，万里投荒亦岂宜。\n青箬笠，绿荷衣。\n斜风细雨也须归。\n崖州险似风波海，海里风波有定时。"
  ],
  [
    "鹧鸪天",
    "胡铨",
    "一忆西湖太瘦生。\n十年不到梦曾行。\n空蒙山色烟霏晚，淡沲湖光雾縠轻。\n芳草远，暮云平。\n雨馀空翠入帘明。\n梦回一饷难存济，这错都因自打成。"
  ],
  [
    "朝中措",
    "胡铨",
    "崖州何有水连空。\n人在浪花中。\n月屿一声横竹，云帆万里雄风。\n多情太守，三千珠履，二肆歌锺。\n日下即归黄霸，海南长想文翁。"
  ],
  [
    "采桑子",
    "胡铨",
    "山浮海上青螺远，决眦归鸿。\n闲倚东风。\n叠叠层云欲荡胸。\n弄琴细写清江引，一洗愁容。\n木杪黄封。\n贤圣都堪日日中。"
  ],
  [
    "临江仙",
    "胡铨",
    "我与梅花真莫逆，别来长恐因循。\n几年不见岭头春。\n栩然蝴蝶梦，魂梦竟非真。\n浪蕊浮花空满眼，愁眉不展长颦。\n此君还似不羁人。\n月边风畔，千里淡相亲。"
  ],
  [
    "如梦令",
    "胡铨",
    "谁念新州人老。\n几度斜阳芳草。\n眼雨欲晴时，梅雨故来相恼。\n休恼。\n休恼。\n今岁荔枝能好。"
  ],
  [
    "玉楼春",
    "胡铨",
    "十年目断鲸波阔。\n万里相逢歌怨咽。\n髻鬟春雾翠微重，眉黛秋山烟雨抹。\n小槽旋滴真珠滑。\n断送一生花十八。\n醉中扶上木肠儿，酒醒梦回空对月。"
  ],
  [
    "清平乐",
    "胡铨",
    "深深花院。\n雨虐风饕遍。\n只欠画屏并羽扇。\n谁领略春风面。\n愁须诗酒相禁。\n少陵底事慵吟。\n不是为梅牵兴，怕渠恼乱春心。"
  ],
  [
    "青玉案",
    "胡铨",
    "宜霜开尽秋光老。\n感节物、愁多少。\n尘事难逢开口笑。\n满林风雨，一江烟水，飒爽惊吹帽。\n玉堂金马何须道。\n且斗取、尊前玉山倒。\n燕寝香清官事了。\n紫萸黄菊，皂罗红袂，花与人俱好。"
  ],
  [
    "好事近",
    "胡铨",
    "富贵本无心，何事故乡轻别。\n空使猿惊鹤怨，误薜萝风月。\n囊锥刚要出头来，不道甚时节。\n欲驾巾车归去，有豺狼当辙。"
  ],
  [
    "小重山",
    "岳飞",
    "昨夜寒蛩不住鸣。\n惊回千里梦，已三更。\n起来独自绕阶行。\n人悄悄，帘外月胧明。\n白首为功名。\n旧山松竹老，阻归程。\n欲将心事付瑶琴。\n知音少，弦断有谁听。"
  ],
  [
    "滴滴金",
    "孙道绚",
    "月光飞入林前屋。\n风策策，度庭竹。\n夜半江城击柝声，动寒梢栖宿。\n等闲老去年华促。\n只有江梅伴幽独。\n梦绕夷门旧家山，恨惊回难续。"
  ],
  [
    "菩萨蛮",
    "孙道绚",
    "栏干六曲天围碧。\n松风亭下梅初白。\n腊尽见春回。\n寒梢花又开。\n曲琼闲不卷。\n沈燎看星转。\n凝伫小徘徊。\n云间征雁来。"
  ],
  [
    "少年游",
    "孙道绚",
    "雨晴云敛，烟花澹荡，遥山凝碧。\n驱车问征路，赏春风南陌。\n正雨後、梨花幽艳白。\n悔匆匆、过了寒食。\n归家渐春暮，探酴醾消息。"
  ],
  [
    "忆秦娥",
    "孙道绚",
    "秋寂寞。\n秋风夜雨伤离索。\n伤离索。\n老怀无奈，泪珠零落。\n故人一去无期约。\n迟书忽寄西飞鹤。\n西飞鹤。\n故人何在，水村山郭。"
  ],
  [
    "如梦令",
    "孙道绚",
    "翠柏红蕉影乱。\n月上朱栏一半。\n风自碧空来，吹落歌珠一串。\n不见。\n不见。\n人被绣帘遮断。"
  ],
  [
    "清平乐",
    "孙道绚",
    "悠悠扬扬。\n做尽轻模样。\n半夜萧萧窗外响。\n多在梅边竹上。\n朱楼向晓帘开。\n六花片片飞来。\n无奈熏炉烟雾，腾腾扶上金钗。"
  ],
  [
    "临江仙",
    "何蓑衣道人",
    "在世为仙须有分，不须素食持斋。\n寸丝不著挂形骸。\n蓑衣为伴侣，箬笠作家怀。\n行满三千上界，奉敕宣至金台。\n传言问汝有何哉。\n人生长富贵，阴骘种将来。"
  ],
  [
    "夜游宫",
    "陆凝之",
    "东风捏就腰儿细。\n系滴粉裙儿不起。\n从来只惯掌中看，怎忍在、烛花影里。\n酒红应是铅华褪。\n暗蹙损、眉峰双翠。\n夜深点緉绣鞋儿，靠那个、屏风立地。"
  ],
  [
    "采莲煞衮・采莲令",
    "史浩",
    "吾皇喜。\n光宠无贰。\n玉带金鱼荣贵。\n或者疑之。\n岂识圣明，曾主斯乡，尝相与尽缱绻，胶漆何可相离。\n今日风云合契。\n此实天意。\n吾皇圣寿无极，享晏粲千载相逢，我翁亦昌炽。\n永作升平上瑞。"
  ],
  [
    "采莲舞",
    "史浩",
    "蕊沼清冷涓滴水。\n迢迢烟浪三千里。\n微孕青房包绣绮。\n薰风里。\n幽芳洗尽闲桃李。\n羽氅飘萧尘外侣。\n相呼短棹轻偎倚。\n一片清歌天际起。\n声尤美。\n双双惊起鸳鸯睡。"
  ],
  [
    "采莲舞",
    "史浩",
    "翠盖参差森玉柄。\n迎风浥露香无定。\n不著尘沙真体净。\n芦花径。\n酒侵酥脸霞相映。\n棹拨木兰烟水暝。\n月华如练秋空静。\n一曲悠扬沙鹭听。\n牵清兴。\n香红已满蒹葭艇。"
  ],
  [
    "采莲舞",
    "史浩",
    "草软沙平风掠岸。\n青蓑一钓烟江畔。\n荷叶为裀花作幔。\n知谁伴。\n醇醪只把鲈鱼换。\n盘缕银丝杯自暖。\n篷窗醉著无人唤。\n逗得醒来横脆管。\n清歌缓。\n彩鸾飞去红云乱。"
  ],
  [
    "采莲舞",
    "史浩",
    "太华峰头冰玉沼。\n开花十丈干云杪。\n风散天香闻四表。\n知多少。\n亭亭碧叶何曾老。\n试问霏烟登鸟道。\n丹崖步步祥光绕。\n折得一枝归月峤。\n蓬莱岛。\n霞裾侍女争言好。"
  ],
  [
    "采莲舞",
    "史浩",
    "珠露漙漙清玉宇。\n霞标绰约消烦暑。\n时驭清风之帝所。\n寻旧侣。\n三千仙仗临烟渚。\n舴艋飘摇来复去。\n渔翁问我居何处。\n笑把红蕖呼鹤驭。\n回头语。\n壶中自有朝天路。"
  ],
  [
    "采莲舞",
    "史浩",
    "彤霞出水弄幽姿。\n娉婷玉面相宜。\n棹歌先得一枝枝。\n波上画鲸飞。\n向此画堂高会，幽馥散、堪引瑶卮。\n幸然逢此太平时。\n不醉可无归。"
  ],
  [
    "采莲舞",
    "史浩",
    "蕊宫阆苑。\n听钧天帝乐，知他几遍。\n争似人间，一曲采莲新传。\n柳腰轻，莺舌啭。\n逍遥烟浪谁羁绊。\n无奈天阶，早已催班转。\n却驾彩鸾，芙蓉斜盼。\n愿年年，陪此宴。"
  ],
  [
    "太清舞",
    "史浩",
    "武陵自古神仙府。\n有渔人迷路。\n洞户迸寒泉，泛桃花容与。\n寻花逶逦见灵光，舍扁舟、飘然入去。\n注目渺红霞，有人家无数。"
  ],
  [
    "太清舞",
    "史浩",
    "须臾却有人相顾。\n把肴桨来聚。\n礼数既雍容，更衣冠淳古。\n渔人方问此何乡，众颦眉、皆能深诉。\n元是避嬴秦，共携家来住。"
  ],
  [
    "太清舞",
    "史浩",
    "当时脱得长城苦。\n但熙熙朝暮。\n上帝锡长生，任跳丸乌兔。\n种桃千万已成阴，望家乡、杳然何处。\n从此与凡人，隔云霄烟雨。"
  ],
  [
    "太清舞",
    "史浩",
    "渔舟之子来何所。\n尽相猜相语。\n夜宿玉堂空，见火轮飞舞。\n凡心有虑尚依然，复归指、维舟沙浦。\n回首已茫茫，叹愚迷不悟。"
  ],
  [
    "太清舞",
    "史浩",
    "我今来访烟霞侣。\n沸华堂箫鼓。\n疑是奏钧天，宴瑶池金母。\n却将桃种散阶除，俾华实、须看三度。\n方记古人言，信有缘相遇。"
  ],
  [
    "太清舞",
    "史浩",
    "云羽仙风举。\n指丹霄烟雾。\n行作玉京朝，趁两班鹭。\n玲珑环佩拥霓裳，却自有、箫韶随步。\n含笑嘱芳筵，後会须来赴。"
  ],
  [
    "太清舞",
    "史浩",
    "游尘世、到仙乡。\n喜君王。\n跻治虞唐。\n文德格遐荒。\n四裔尽来王。\n干戈偃息岁丰穰。\n三万里农桑。\n归去告穹苍。\n锡圣寿无疆。"
  ],
  [
    "柘枝舞",
    "史浩",
    "□人奉圣□□朝□□□□主□□□□□留伊。\n得荷云戏、幸遇文明，尧阶上、太平时。\n□□□□何不罢岁□征舞柘枝。"
  ],
  [
    "柘枝舞",
    "史浩",
    "我是柘枝娇女。\n□□多风措。\n□□□、□住深□，妙学得柘枝舞。\n□□头戴凤冠，□□□纤腰束素。\n□□遍体锦衣装，来献呈歌舞。"
  ],
  [
    "柘枝舞",
    "史浩",
    "回头却望尘寰去。\n喧画堂箫鼓。\n整云鬟、摇曳青绡，爱一曲柘枝舞。\n好趁华封盛祝笑，共指南山烟雾。\n蟠桃仙酒醉升平，望凤楼归路。"
  ],
  [
    "花舞",
    "史浩",
    "贵客之名从此有。\n多谢风流，飞驭陪尊酒。\n持此一卮同劝後。\n愿花长在人长寿。"
  ],
  [
    "花舞",
    "史浩",
    "嘉客之名从此有。\n多谢风流，飞驭陪尊酒。\n持此一卮同劝後。\n愿花长在人长寿。"
  ],
  [
    "花舞",
    "史浩",
    "素客之名从此有。\n多谢风流，飞驭陪尊酒。\n持此一卮同劝後。\n愿花长在人长寿。"
  ],
  [
    "花舞",
    "史浩",
    "幽客之名从此有。\n多谢风流，飞驭陪尊酒。\n持此一卮同劝後。\n愿花长在人长寿。"
  ],
  [
    "花舞",
    "史浩",
    "野客之名从此有。\n多谢风流，飞驭陪尊酒。\n持此一卮同劝後。\n愿花长在人长寿。"
  ],
  [
    "花舞",
    "史浩",
    "雅客之名从此有。\n多谢风流，飞驭陪尊酒。\n持此一卮同劝後。\n愿花长在人长寿。"
  ],
  [
    "花舞",
    "史浩",
    "净客之名从此有。\n多谢风流，飞驭陪尊酒。\n持此一卮同劝後。\n愿花长在人长寿。"
  ],
  [
    "花舞",
    "史浩",
    "仙客之名从此有。\n多谢风流，飞驭陪尊酒。\n持此一卮同劝後。\n愿花长在人长寿。"
  ],
  [
    "花舞",
    "史浩",
    "寿客之名从此有。\n多谢风流，飞驭陪尊酒。\n持此一卮同劝後。\n愿花长在人长寿。"
  ],
  [
    "花舞",
    "史浩",
    "清客之名从此有。\n多谢风流，飞驭陪尊酒。\n持此一卮同劝後。\n愿花长在人长寿。"
  ],
  [
    "花舞",
    "史浩",
    "近客之名从此有。\n多谢风流，飞驭陪尊酒。\n持此一卮同劝後。\n愿花长在人长寿。"
  ],
  [
    "花舞",
    "史浩",
    "算仙家，真巧数，能使众芳长绣组。\n羽芝葆，曾到世间，谁共凡花为伍。\n桃李漫夸艳阳，百卉又无香可取。\n岁岁年年长是春，何用芳菲分四序。"
  ],
  [
    "花舞",
    "史浩",
    "对芳辰，成良聚，珠服龙妆环宴俎。\n我御清风，来此纵观，还须折枝归去。\n归去蕊珠绕头，一一是东君为主。\n隐隐青冥怯路遥，且向台中寻伴侣。"
  ],
  [
    "花舞",
    "史浩",
    "叹尘寰，乌兔走，花谢花开能几许。\n十分春色，一半遣愁，那堪飘零风雨。\n争似此花自然，悄不待、根生下土。\n花既无凋春又长，好带花枝倾寿醑。"
  ],
  [
    "花舞",
    "史浩",
    "是非场，名利海，得丧炎凉徒自苦。\n至乐陶陶，唯有醉乡，谁向此间知趣。\n花下一杯一杯，且莫把、光阴虚度。\n八极神游长寿仙，蜾蠃螟休更觑。"
  ],
  [
    "剑舞",
    "史浩",
    "荧荧巨阙。\n左右凝霜雪。\n且向玉阶掀舞，终当有、用时节。\n唱彻。\n人尽说。\n宝此制无折。\n内使奸雄落胆，外须遣、豺狼灭。"
  ],
  [
    "渔夫舞",
    "史浩",
    "细雨斜风都不管。\n柔蓝软绿烟堤畔。\n鸥鹭忘机为主伴。\n无羁绊。\n等闲莫许金章换。"
  ],
  [
    "渔夫舞",
    "史浩",
    "好景侬家披得去。\n前村雪屋云深处。\n一棹清歌归晚浦。\n真佳趣。\n知谁画得归缣素。"
  ],
  [
    "渔夫舞",
    "史浩",
    "济涉还渠渔父子。\n生涯只在烟波里。\n练静忽然风又起。\n赢得底。\n吹来别浦看桃李。"
  ],
  [
    "渔夫舞",
    "史浩",
    "万斛黄金迷俯仰。\n轻舠不碍飞双桨。\n光透碧霄千万丈。\n真堪赏。\n恰如镜里人来往。"
  ],
  [
    "渔夫舞",
    "史浩",
    "已见白鱼翻翠荇。\n任公一掷波千顷。\n不是六鳌休便领。\n清昼永。\n悠扬要在神仙境。"
  ],
  [
    "渔夫舞",
    "史浩",
    "一引修鳞吾事了。\n棹船归去歌声杳。\n门俯清湾山更好。\n眠到晓。\n鸣榔艇子方云扰。"
  ],
  [
    "渔夫舞",
    "史浩",
    "试倩霜刀登玉缕。\n银鳞不忍供盘俎。\n掷向清波方圉圉。\n休更取。\n小槽且听真珠雨。"
  ],
  [
    "渔夫舞",
    "史浩",
    "莫惜清尊长在手。\n圣朝化洽民康阜。\n说与渔家知得否。\n齐稽首。\n太平天子无疆寿。"
  ],
  [
    "感皇恩",
    "史浩",
    "健卒走红尘，芝封飞到。\n金缕斜斜印三道。\n舞鸾翔凤，犹带御炉烟袅。\n茜衣新象笏，银章好。\n对此况当，莺花缭绕。\n画栋翚翚映蓬岛。\n绣帘初卷，共指松椿偕老。\n浩歌拚烂醉，金尊倒。"
  ],
  [
    "感皇恩",
    "史浩",
    "风雨揽元宵，收灯方了。\n深院红莲尚围绕。\n德星同聚，更有祥光临照。\n始知真洞府，春长好。\n应是化工，偏怜衰老。\n剩把青藜作荣耀。\n正须沈醉，拚却玉山频倒。\n寄声更漏子，休催晓。"
  ],
  [
    "青玉案",
    "史浩",
    "玉姬曾向瑶池舞。\n轻掷霓裳忤王母。\n从此烟消飞鹤驭。\n一来人世，有缘相遇，得得为鸳侣。\n年年此际霞觞举。\n彩笔香笺染新句。\n休饵灵砂奔月去。\n齐眉不老，直须携手，同上青冥路。"
  ],
  [
    "青玉案",
    "史浩",
    "涌金斜转青云路。\n溯衮衮、红尘去。\n春色勾牵知几度。\n月帘风幌，有人应在，唾线馀香处。\n年来不梦巫山暮。\n但苦忆、江南断肠句。\n一笑匆匆何尔许。\n客情无奈，夜阑归去，簌簌红空雨。"
  ],
  [
    "青玉案",
    "史浩",
    "年来减却风情大。\n百样收心待不作。\n恰恨仙翁停画舸。\n雪中把酒，美人频为，浅破樱桃颗。\n清歌谁许阳春和。\n悄不放、遥空片云过。\n惊落梁尘浑可可。\n一声啭处，故园春近，桃李还知麽。"
  ],
  [
    "西江月",
    "史浩",
    "红蓼千堤挺蕊，苍梧一叶辞柯。\n夜阑清露泻银河。\n洗出芙蓉半朵。\n解带初开粉面，绕梁还听珠歌。\n心期端的在秋波。\n想得今宵只我。"
  ],
  [
    "点绛唇",
    "史浩",
    "我为劳生，自怜浪迹天涯遍。\n如今春换。\n又是孤萍断。\n谁信年时，老子情非浅。\n思量见。\n画楼天远。\n花倚夕阳院。"
  ],
  [
    "点绛唇",
    "史浩",
    "千里欢谣，使君美政高三辅。\n沸天箫鼓。\n笑拥锋车去。\n卧辙攀辕，漫拟双旌住。\n还知否。\n禁林深处。\n已辟金闺路。"
  ],
  [
    "点绛唇",
    "史浩",
    "翠幄园林，火云方绽南薰起。\n玉轮天外。\n夜色凉如水。\n况有清歌，劝我尊浮蚁。\n拚沈醉。\n万花丛里。\n一枕朦胧睡。"
  ],
  [
    "点绛唇",
    "史浩",
    "曾到蟾宫，玉轮乞得长随手。\n数声轻叩。\n已有锵琼玖。\n最好长清，浑不惊秋候。\n歌阑後。\n那回辞酒。\n笑把遮檀口。"
  ],
  [
    "临江仙",
    "史浩",
    "衮绣蝉联三重客，朝回晓日曈昽。\n绿杨门巷拥花骢。\n喜承天上语，来作主人公。\n况值瑶林风露爽，冰轮碾上晴空。\n桂香和影堕金锺。\n莫辞通夕醉，明日是秋中。"
  ],
  [
    "临江仙",
    "史浩",
    "槛竹敲风初破睡，楚台梦雨精神。\n背屏斜映小腰身。\n山明双翦水，香满一钗云。\n炉袅金丝帘窣地，绮窗秋静无尘。\n半钩春笋带湘筠。\n兰亭初写就，愁杀卫夫人。"
  ],
  [
    "临江仙",
    "史浩",
    "绣幕罗裙风冉冉，象床毡幄低垂。\n兽炉香袅锦屏围。\n不贪敧钿枕，偏爱倚花枝。\n软玉红绡轻暖透，温温翠袖扶持。\n正忺安稳坐移时。\n雨云忘峡梦，身境是瑶池。"
  ],
  [
    "鹧鸪天",
    "史浩",
    "画角梅花曲未终。\n霜严飞落五更风。\n谁知林外鸡三唱，推出红轮海上峰。\n官一品，禄千锺。\n此时分付荷重瞳。\n更教赐子云南境，绝胜湖边九里松。"
  ],
  [
    "鹧鸪天",
    "史浩",
    "我本飘然出岫云。\n挂冠归去岸纶巾。\n但教名利休缰锁，心地何时不是春。\n竹叶美，菊花新。\n百杯且听绕梁尘。\n故乡父老应相贺，林下方今见一人。"
  ],
  [
    "鹧鸪天",
    "史浩",
    "孔雀双飞敞画屏。\n锦花茵上舞娉婷。\n红绡袖暖琉璃滑，金鸭炉香椒桂馨。\n丹脸渥，秀眉青。\n平生阴德在遐龄。\n如今便好添龟鹤，元是南箕一寿星。"
  ],
  [
    "鹧鸪天",
    "史浩",
    "晓日曈昽花露稀。\n明光已报敞金扉。\n三千彩仗翔鸾舞，数百银袍振鹭飞。\n开雉扇，正垂衣。\n奏篇初得上彤墀。\n胪传绕殿天颜喜，先折东风第一枝。"
  ],
  [
    "蝶恋花",
    "史浩",
    "桂影团团光正满。\n更似菱花，齐把匀娇面。\n非镜非蟾君细看。\n元来却是吴姬扇。\n一曲阳春犹未遍。\n惊落梁尘，不数莺喉啭。\n好著红绡笼玉腕。\n轻敲引入笙歌院。"
  ],
  [
    "明月逐人来",
    "史浩",
    "莫嫌春浅。\n寒威俱敛。\n阳和至此时方见。\n木君敷令，把雪霜扫断。\n要集德星胜伴。\n为有仙翁，正尔名喧蕃汉。\n眉寿比、聃彭更远。\n兼资勋业，已中双雕箭。\n清步槐庭影满。"
  ],
  [
    "踏莎行",
    "史浩",
    "歌舌莺娇，舞腰蜂细。\n华堂是处皆颐指。\n四弦独擅席中春，移船出塞声能继。\n慢拈幽情，轻拢柔思。\n其中有口传心事。\n主人灯火下楼时，偏渠领略深深意。"
  ],
  [
    "生查子",
    "史浩",
    "双蛟画鼓催，一水银蟾满。\n见夺锦标回，却倚花枝看。\n已擘冷金笺，更酹玻璃碗。\n归去诧乡关，不负平生眼。"
  ],
  [
    "江城子",
    "史浩",
    "片帆初落甬勾东。\n碧湖空。\n满汀风。\n回首一川，银浪孤篷。\n且驾两椽烟雨里，凭曲槛，空。\n闲移拄杖上晴峰。\n莫匆匆。\n伴冥鸿。\n笑指家山，苹叶藕花中。\n脚力倦时呼小艇，归棹稳，月朦胧。"
  ],
  [
    "浪淘沙令",
    "史浩",
    "祝寿祝寿。\n筵开锦绣。\n拈起香来玉也似手。\n拈起盏来金也似酒。\n祝寿祝寿。\n命比乾坤久。\n长寿长寿。\n松椿自此碧森森底茂。\n乌兔从他汨轳轳底走。\n长寿长寿。"
  ],
  [
    "迎仙客",
    "史浩",
    "瑞云绕。\n四窗好。\n何须隔水寻蓬岛。\n日常晓。\n春不老。\n玉蕊楼台，果是无尘到。\n没智巧。\n没华妙。\n个中只喜风波少。\n清尊倒。\n朱颜笑。\n回首行人，犹在长安道。"
  ],
  [
    "人月圆",
    "史浩",
    "夕阳影里东风软，骄马趁香车。\n看花妆镜，藏春绣幕，百万人家。\n夜阑归去，星繁绛蜡，珠翠鲜华。\n笙歌不散，疏锺隐隐，月在梅丫。"
  ],
  [
    "人月圆",
    "史浩",
    "骄云不向天边聚，密雪自飞空。\n佳人纤手，霎时造化，珠走盘中。\n六街灯市，争圆斗小，玉碗频供。\n香浮兰麝，寒消齿颊，粉脸生红。"
  ],
  [
    "粉蝶儿",
    "史浩",
    "玉屑轻盈，鲛绡霎时铺遍。\n看仙娥、骋些神变。\n咄嗟间，如撒下、真珠一串。\n火方然，汤初滚、尽浮锅面。\n歌楼酒垆，今宵任伊索唤。\n那佳人、怎生得见。\n更添糖，拚折本、供他几碗。\n浪儿门，得我这些方便。"
  ],
  [
    "如梦令",
    "史浩",
    "小院春风不老。\n鹊碧霓裳缥缈。\n雪脸间朱颜，各自一般轻妙。\n忒掉。\n忒掉。\n真个一双两好。"
  ],
  [
    "渔家傲",
    "史浩",
    "春恨不禁听杜宇。\n买舟忽觅东鄞路。\n一笑轻帆同野渡。\n频回顾。\n吴山夜岫俱眉妩。\n何事匆匆分袂去。\n夫君小隐临烟渚。\n明夜月华来竹坞。\n相思处。\n还应梦属清江橹。"
  ],
  [
    "菩萨蛮",
    "史浩",
    "提壶漫欲寻芳去。\n桃红柳绿年年事。\n唯有列仙翁。\n清明本在躬。\n何须从外讨。\n皮里阳秋好。\n堪羡个中人。\n无时不是春。"
  ],
  [
    "青玉案",
    "史浩",
    "银涛渐溢江南路。\n泛短棹、轻帆去。\n破块跳珠知几度。\n竹窗新粉，藕池香碧，应在云深处。\n萧萧鹤发虽云暮。\n曾得神仙悟真句。\n久视长生亲见语。\n离愁扫尽，更无慵困，怕甚黄梅雨。"
  ],
  [
    "卜算子",
    "史浩",
    "符箓玉搔头，艾虎青丝鬓。\n一曲清歌倒酒莲，尚有香蒲晕。\n角簟碧纱厨，挥扇消烦闷。\n唯有先生心地凉，不怕炎曦近。"
  ],
  [
    "鹊桥仙",
    "史浩",
    "金乌玉兔，时当几望，只是光明相与。\n天孙河鼓事应同，又启比、人间男女。\n精神契合，风云交际，不在一宵欢聚。\n乘槎曾得问星津，为我说、因缘如此。"
  ],
  [
    "清平乐",
    "史浩",
    "池台非雾。\n缥缈双溪路。\n家在江南佳丽处。\n看取谢公风度。\n蟠桃酒酝千秋。\n金焦欲上迟留。\n笑待锦花裀上，双鸾舞彻梁州。"
  ],
  [
    "清平乐",
    "史浩",
    "翠蛾雪柳。\n鬓影春风透。\n灯火千门辉绮绣。\n移下一天星斗。\n剩拚连夜欢游。\n金波欲上迟留。\n且看香梅影底，双鸾舞彻梁州。"
  ],
  [
    "清平乐",
    "史浩",
    "石头虎踞。\n骄虏何能渡。\n曾是六朝雄胜处。\n瑞绕碧江云路。\n当时霸国多贤。\n风流只解遗鞭。\n便好扬舲北伐，举头即见长安。"
  ],
  [
    "清平乐",
    "史浩",
    "万花如绣。\n淑景熏晴昼。\n一曲齐称千岁寿。\n欢拥两行红袖。\n当年西府横翔。\n急流稳上仙乡。\n笑阅磻溪日月，行看尚父鹰扬。"
  ],
  [
    "清平乐",
    "史浩",
    "槐庭元老。\n四海真师表。\n曲为故人敦久要。\n隔巷不嫌时到。\n虚堂已入凉飔。\n一觥为寿何辞。\n看即关河恢复，千秋永辅淳熙。"
  ],
  [
    "清平乐",
    "史浩",
    "当年桂籍。\n同展摩云翼。\n位冠洪枢情似昔。\n肯共一尊瑶席。\n经纶素韫胸中。\n筹帷小试成功。\n已殄黄池小丑，行收沙漠肤功。"
  ],
  [
    "清平乐",
    "史浩",
    "吾皇睿哲。\n廷有真三杰。\n同向清时扬茂烈。\n掩迹皋陶夔契。\n联镳忽访山樊。\n凉生花底清尊。\n太史明朝日奏，台星皆聚柴门。"
  ],
  [
    "清平乐",
    "史浩",
    "南阳宾友。\n道旧须尊酒。\n一曲为公千岁寿。\n弦索春风纤手。\n忠谋黼黻明昌。\n英词锦绣甘肠。\n帝所盛推颇牧，人间尤重班扬。"
  ],
  [
    "朝中措",
    "史浩",
    "冻云著地静无风。\n簌蔌坠遥空。\n无限人间险秽，一时为尔包容。\n凭高试望，楼台改观，山径迷踪。\n唯有碧江千里，依然不住流东。"
  ],
  [
    "七娘子",
    "史浩",
    "东篱寿菊金犹浅。\n对南山、把酒开新宴。\n绛阙丛霄，玉书丹篆。\n坐间俱是神仙伴。\n童颜绿发何曾变。\n喜婴儿姹女交相恋。\n寄语诗翁，茱萸重看。\n明年此会人人健。"
  ],
  [
    "惜黄花",
    "史浩",
    "秋光将老。\n黄花开早。\n露浥清晓，金钱万叠犹小。\n簪遍碧云鬟，压倒乌纱帽。\n更把来、玉觞同釂。\n过□添炉鼎，朱颜愈少。\n壮道骨，长仙风，养成灵宝。\n今日去登高，谩说龙山好。\n悄不如、自家蓬岛。"
  ],
  [
    "浣溪沙",
    "史浩",
    "翠馆银罂下紫清。\n内家闻说庆嘉平。\n柳条萱草眼偏明。\n小阁数杯成酩酊，醒来不爱佩环声。\n为通幽梦到蓬瀛。"
  ],
  [
    "临江仙",
    "史浩",
    "腊月正当三十夜，几人到此惺惺。\n一轮明月本圆明。\n朗然无挂碍，何用问前程。\n况有长生真秘□，岁华虽换休惊。\n但将歌酒乐升平。\n尘缘如未了，明日贺新正。"
  ],
  [
    "感皇恩",
    "史浩",
    "结柳送穷文，驱傩吓鬼。\n爆火熏天漫儿戏。\n自家炉鼎，有却冷清清地。\n腊月三十日，如何避。\n且与做些，神仙活计。\n铅汞收添结灵水。\n跳丸日月，一任东生西委。\n玉颜长向此，迎新岁。"
  ],
  [
    "蝶恋花",
    "史浩",
    "玉瓮新醅翻绿蚁。\n滴滴真珠，便有香浮鼻。\n欲把盈尊成雅会。\n更须寻个无愁地。\n况是赏心多乐事。\n美景良辰，又复来相值。\n料得天家深有意。\n教人长寿花前醉。"
  ],
  [
    "临江仙",
    "史浩",
    "自古圣贤皆寂寞，祗教饮者留名。\n万花丛里酒如渑。\n池台仍旧贯，歌管有新声。\n欲识醉乡真乐地，全胜方丈蓬瀛。\n是非荣辱不关情。\n百杯须痛饮，一枕拚春酲。"
  ],
  [
    "粉蝶儿",
    "史浩",
    "一盏阳和，分明至珍无价。\n解教人、哩哩。\n把胸中，些磊块，一时熔化。\n悟从前，恁区区，总成虚假。\n何妨竟夕，交酬玉觞金。\n更休辞、醉眠花下。\n待明朝，红日上，三竿方罢。\n引笙歌，拥珠玑，笑扶归马。"
  ],
  [
    "青玉案",
    "史浩",
    "闲忙两字无多子。\n叹举世、皆由此。\n逐利争名忙者事。\n廛中得丧，仕中宠辱，无限非和是。\n谁人解识闲中味。\n雪月烟云自能致。\n世态只如风过耳。\n三杯两盏，眼朦胧地，长向花前醉。"
  ],
  [
    "临江仙",
    "史浩",
    "曾向泗滨浮玉质，也居十二峰前。\n飞来藓发尚如拳，郁纷因出岫，巧镂是谁镌。\n挈榼凭栏成胜赏，老夫亦自颓然。\n坐疑霭霭上瑶天。\n已为苏旱雨，却放老龙眠。"
  ],
  [
    "好事近",
    "史浩",
    "枕不成眠，得句十分清绝。\n一夜酸风阁花，酝江天飞雪。\n晓来的看枝头，老蚌剖明月。\n帝所待调金鼎，莫教人轻折。"
  ],
  [
    "好事近",
    "史浩",
    "对竹擘吟笺，正是赏梅时节。\n便把这些清致，作东湖三绝。\n帝家金鼎待调羹，何似且休折。\n却爱玉楼清弄，褪霏霏香雪。"
  ],
  [
    "浣溪沙",
    "史浩",
    "一握钩儿能几何。\n弓弓珠蹙杏红罗。\n即时分惠谢奴哥。\n香压幽兰兰尚浅，样窥初月月仍多。\n只堪掌上恹琼波。"
  ],
  [
    "浣溪沙",
    "史浩",
    "珠履三千巧斗妍。\n就中弓窄只迁迁。\n恼伊刬袜转堪怜。\n舞罢有香留绣褥，步馀无迹在金莲。\n好随云雨楚峰前。"
  ],
  [
    "浣溪沙",
    "史浩",
    "湿翠湖山收晚烟。\n月华如练水如天。\n兴来催上钓鱼船。\n青箬一尊汀草畔，霜筠数曲渚花边。\n更於何处觅神仙。"
  ],
  [
    "浣溪沙",
    "史浩",
    "梁武憨痴达摩呆。\n个中消息岂容猜。\n九年面壁口慵开。\n双履却寻归路止，一花原不是君栽。\n这回枉了一遭来。"
  ],
  [
    "浣溪沙",
    "史浩",
    "索得玄珠也是呆。\n人人有分莫胡猜。\n顶门一眼镇长开。\n路断玉关无辙迹，雪埋葱岭没根栽。\n始称达摩不曾来。"
  ],
  [
    "浣溪沙",
    "史浩",
    "胜概朱楹俯碧湖。\n萧萧风月一尘无。\n只堪绿蚁满尊浮。\n况是小春天正爽，杖藜相与探梅初。\n半皴枝上未成珠。"
  ],
  [
    "浣溪沙",
    "史浩",
    "远岫数堆苍玉髻。\n平湖千顷碧琉璃。\n笙歌催我上船时。\n载月有如浮玉鉴，采莲还复拥燕脂。\n更於何处觅瑶池。"
  ],
  [
    "武陵春",
    "史浩",
    "报道东皇初弭节，芳思满凌晨。\n争看钗头彩胜新。\n金字写宜春。\n四坐行盘堆白玉，纤手自和匀。\n恰似蟾宫妙丽人。\n将月出浮云。"
  ],
  [
    "千秋岁",
    "史浩",
    "吾乡我里。\n偕老真无比。\n宴席展，欢声起。\n蕊宫仙子绕，玉砌莱衣戏。\n称贺处，眉心竞指朱书字。\n忆昔西周吕。\n年纪虽相似。\n独自个，谁为侣。\n如今双凤老，堪引同螺醉。\n彭祖寿，十分方一从头纪。"
  ],
  [
    "如梦令",
    "史浩",
    "摘索衣裳宫样。\n生得脸儿福相。\n容止忒精神，一似观音形像。\n归向。\n归向。\n见者擎拳合掌。"
  ],
  [
    "如梦令",
    "史浩",
    "粉脸霞生一缕。\n掩映绿云秋水。\n言语更雍容，具足十分娇美。\n无比。\n无比。\n要比除非镜里。"
  ],
  [
    "如梦令",
    "史浩",
    "红杏白梨肌理。\n时样新妆淡伫。\n真个是观音，少个杨枝净水。\n欢喜。\n欢喜。\n尽此一锺醇美。"
  ],
  [
    "如梦令",
    "史浩",
    "罗袜半钩新月。\n更把凤鞋珠结。\n步步著金莲，行得轻轻瞥瞥。\n难说。\n难说。\n真是世间奇绝。"
  ],
  [
    "如梦令",
    "史浩",
    "试把珠帘低卷。\n宛见梅妆粉面。\n绿绕更红围，齐捧瑶卮来劝。\n堪羡。\n堪羡。\n此是神仙阆苑。"
  ],
  [
    "如梦令",
    "史浩",
    "一笑尊前相语。\n莫遣良辰虚度。\n饮兴正浓时，兔碗聊分春露。\n留住。\n留住。\n催办後筵歌舞。"
  ],
  [
    "南歌子",
    "史浩",
    "藻涧蟾光动，松风蟹眼鸣。\n浓熏沈麝入金瓶。\n泻出温温一盏、涤烦膺。\n爽继云龙饼，香无芝术名。\n主人襟韵有馀清。\n不向今宵忘了、淡交情。"
  ],
  [
    "画堂春",
    "史浩",
    "小槽春酿香红。\n良辰飞盖相从。\n主人着意在金钟。\n茗碗作先容。\n欲到醉乡深处，应须仗、两腋香风。\n献酬高兴渺无穷。\n归骑莫匆匆。"
  ],
  [
    "杏花天",
    "史浩",
    "梦魂飞过屏山曲。\n见依旧、如花似玉。\n天寒翠袖依修竹。\n两点春山斗绿。\n披衣起、闲愁万斛。\n正月澹、梅花照屋。\n重温绣被薰清馥。\n不管明烧画烛。"
  ],
  [
    "临江仙",
    "史浩",
    "忆昔来时双髻小，如今云鬓堆鸦。\n绿窗冉冉度年华。\n秋波娇殢酒，春笋惯分茶。\n居士近来心绪懒，不堪老眼看花。\n画堂明月隔天涯。\n春风吹柳絮，知是落谁家。"
  ],
  [
    "临江仙",
    "史浩",
    "试凭阑干春欲暮，桃花点点胭脂。\n故山凝望水云迷。\n数堆苍玉髻，千顷碧琉璃。\n我本清都闲散客，蓬莱未是幽奇。\n明朝归去鹤齐飞。\n三山乘缥缈，海运到天池。"
  ],
  [
    "忆王孙",
    "仲并",
    "庭梧叶密未惊秋。\n风雨潇潇特地愁。\n愁绪如丝无尽头。\n思悠悠。\n怅望王孙空倚楼。"
  ],
  [
    "点绛唇",
    "仲并",
    "秀出群儿，柳眉濯濯春庭院。\n不亲歌扇。\n弄笔勤书篆。\n翁已无能，老退惭赪面。\n欣同宴。\n坐来喜见。\n痛饮惊无算。"
  ],
  [
    "浣溪沙",
    "仲并",
    "举案家风未肯低。\n清心端自秀深闺。\n芝兰玉树宁馨儿。\n早岁安禅灵照女，静中经卷手常携。\n声名要与断机齐。"
  ],
  [
    "浣溪沙",
    "仲并",
    "雅称诗人美孟都。\n清新幽韵比来无。\n新来学得绣工夫。\n经卷但知从阿母，醉来翁已要人扶。\n尚能把盏劝屠苏。"
  ],
  [
    "浣溪沙",
    "仲并",
    "说似当年老季伦。\n君家虽富客常贫。\n何曾一笑任吾真。\n酒满罢留天下士，词新空赋坐中春。\n谁能绝笔更书麟。"
  ],
  [
    "菩萨蛮",
    "仲并",
    "宛如姑射人冰雪。\n知公不负佳风月。\n莫放漏声残。\n清风生坐间。\n赏春心未足。\n翦尽尊前烛。\n此乐自难忘。\n一觞还一觞。"
  ],
  [
    "好事近",
    "仲并",
    "二陆起云间，千载风流人物。\n未似一门三凤，向层霄联翼。\n贞元朝士苦无多，公今未华发。\n重向紫宸朝路，立鹓鸾前列。"
  ],
  [
    "好事近",
    "仲并",
    "今古满胸中，韬略一时人杰。\n高卧溪山好处，迟十年斋钺。\n朱轓休傍武陵溪，梅花记曾别。\n早晚殿前归侍，总周庐千列。"
  ],
  [
    "好事近",
    "仲并",
    "淮上五分符，名在图书东壁。\n坐对书成多暇，写青箱千帙。\n一杯先为祝东风，丹诏来朝夕。\n何处称公挥翰，定北扉西掖。"
  ],
  [
    "好事近",
    "仲并",
    "阀阅盛中州，冠冕共推华族。\n耐久松筠交契，更襟怀金玉。\n诸儒皆自愧卢前，小试暂符竹。\n行看世官入践，继西枢前躅。"
  ],
  [
    "好事近",
    "仲并",
    "分手又三秋，犹记花时歌别。\n每念征帆归晚，误五湖风月。\n清江休望使君来，指日趋天阙。\n婿玉翁冰相映，看紫薇花发。"
  ],
  [
    "好事近",
    "仲并",
    "襟韵绝纤尘，炯炯夜光明月。\n合是紫荷持橐，侍丹墀清切。\n暗香疏影想公家，人与梅超绝。\n酒罢帝城早去，占百花先发。"
  ],
  [
    "好事近",
    "仲并",
    "今雨几人来，冰霰更凝寒色。\n门外车多长者，顿光生蓬荜。\n缤纷飞雪更初梅，特特为留客。\n惟恨坐无华馔，只平时真率。"
  ],
  [
    "忆秦娥",
    "仲并",
    "隈岩侧。\n怪生小院香来别。\n香来别。\n嫩黄细细，商量齐发。\n佳人敛笑贪先折。\n重新为翦斜斜叶。\n斜斜叶。\n钗头常带，一秋风月。"
  ],
  [
    "画堂春",
    "仲并",
    "春波浅碧涨方池。\n池台深锁烟霏。\n缓歌争胜早莺啼。\n客忍轻归。\n合坐香凝宿雾，垫巾梅插寒枝。\n渐西蟾影漾馀辉。\n醉倒谁知。"
  ],
  [
    "大圣乐令・玉团儿",
    "仲并",
    "豆蔻梢头春正早。\n敛修眉、未经重扫。\n湖山清远，几年牢落，风韵初好。\n慢绾垂螺最娇小。\n是谁家、舞腰袅袅。\n而今莫谓，春归等闲，分付芳草。"
  ],
  [
    "浪淘沙",
    "仲并",
    "趁拍舞初筵。\n柳袅春烟。\n街头桃李莫争妍。\n家本凤楼高处住，锦瑟华年。\n不用抹繁弦。\n歌韵天然。\n天教独立百花前。\n但愿人如天上月，三五团圆。"
  ],
  [
    "浪淘沙",
    "仲并",
    "倾国与倾城。\n袅袅盈盈。\n歌喉巧作断肠声。\n看尽风光花不语，却是多情。\n家近董双成。\n三妙齐名。\n谁教蜂蝶漫经营。\n留取无双风味在，真是琼英。"
  ],
  [
    "浪淘沙",
    "仲并",
    "草圣与诗馀。\n清韵谁如。\n生绡团扇倩谁书。\n月湛素华天似水，深院凉初。\n人散晚钟疏。\n後约还虚。\n良宵忍放枕鸾孤。\n要得相逢除是梦，有梦来无。"
  ],
  [
    "鹧鸪天",
    "仲并",
    "小泊横塘日欲斜。\n一枝犹有未残花。\n几年燕子无消息，今日飞来王谢家。\n歌水调，韵琵琶。\n声声都是怨年华。\n钗头杏子今如许，翦烛裁诗莫问他。"
  ],
  [
    "鹧鸪天",
    "仲并",
    "间世麒麟降自天。\n光辉列宿灿初躔。\n他年身致夔龙列，少日心存翰墨边。\n簪彩笔，照金莲。\n词华当使思如泉。\n未论耸壑昂霄事，且与衰翁慰暮年。"
  ],
  [
    "画堂春",
    "仲并",
    "溪边风物已春分。\n画堂烟雨黄昏。\n水沈一缕袅炉薰。\n尽醉芳尊。\n舞袖飘摇回雪，歌喉宛转留云。\n人间能得几回闻。\n丞相休嗔。"
  ],
  [
    "浣溪沙",
    "仲并",
    "清远湖山佳丽人。\n柳边花下复清晨。\n向前犹有几多春。\n祓禊秋千时节近，管弦歌舞一回新。\n未嗔狂客污车茵。"
  ],
  [
    "眼儿媚",
    "仲并",
    "铃阁寻盟未肯寒。\n首驻江干。\n云烟翰墨，风流尊俎，不放更残。\n金声掷地西清老，天未许终闲。\n知音素赏，当筵一曲，流水高山。"
  ],
  [
    "武陵春",
    "仲并",
    "门巷乌衣应好在，风韵尚依然。\n知是蓬瀛第几仙。\n秀色粲当筵。\n索句濡毫云阁里，清坐袅炉烟。\n谁赋回文第二篇。\n除是见娟娟。"
  ],
  [
    "渔父词・渔父",
    "赵构",
    "一湖春水夜来生。\n几叠春山远更横。\n烟艇小，钓丝轻。\n赢得闲中万古名。"
  ],
  [
    "渔父词・渔父",
    "赵构",
    "薄晚烟林澹翠微。\n江边秋月已明晖。\n纵远舵，适天机。\n水底闲云片段飞。"
  ],
  [
    "渔父词・渔父",
    "赵构",
    "云洒清江江上船。\n一钱何得买江天。\n催短棹，去长川。\n鱼蟹来倾酒舍烟。"
  ],
  [
    "渔父词・渔父",
    "赵构",
    "青草开时已过船。\n锦鳞跃处浪痕圆。\n竹叶酒，柳花毡。\n有意沙鸥伴我眠。"
  ],
  [
    "渔父词・渔父",
    "赵构",
    "扁舟小缆荻花风。\n四合青山暮霭中。\n明细火，倚孤松。\n但愿尊中酒不空。"
  ],
  [
    "渔父词・渔父",
    "赵构",
    "侬家活计岂能明。\n万顷波心月影清。\n倾绿酒，糁藜羹。\n保任衣中一物灵。"
  ],
  [
    "渔父词・渔父",
    "赵构",
    "骇浪吞舟脱巨鳞。\n结绳为网也难任。\n纶乍放，饵初沈。\n浅钓纤鳞味更深。"
  ],
  [
    "渔父词・渔父",
    "赵构",
    "鱼信还催花信开。\n花风得得为谁来。\n舒柳眼，落梅腮。\n浪暖桃花夜转雷。"
  ],
  [
    "渔父词・渔父",
    "赵构",
    "暮暮朝朝冬复春。\n高车驷马趁朝身。\n金拄屋，粟盈。\n那知江汉独醒人。"
  ],
  [
    "渔父词・渔父",
    "赵构",
    "远水无涯山有邻。\n相看岁晚更情亲。\n笛里月，酒中身。\n举头无我一般人。"
  ],
  [
    "渔父词・渔父",
    "赵构",
    "谁云渔父是愚翁。\n一叶浮家万虑空。\n轻破浪，细迎风。\n睡起篷窗日正中。"
  ],
  [
    "渔父词・渔父",
    "赵构",
    "水涵微雨湛虚明。\n小笠轻蓑未要晴。\n明鉴里，纹生。\n白鹭飞来空外声。"
  ],
  [
    "渔父词・渔父",
    "赵构",
    "无数菰蒲间藕花。\n棹歌轻举酌流霞。\n随家好，转山斜。\n也有孤村三两家。"
  ],
  [
    "渔父词・渔父",
    "赵构",
    "春入渭阳花气多。\n春归时节自清和。\n冲晓雾，弄沧波。\n载与俱归又若何。"
  ],
  [
    "渔父词・渔父",
    "赵构",
    "清湾幽岛任盘纡。\n一舸横斜得自如。\n惟有此，更无居。\n从教红袖泣前鱼。"
  ],
  [
    "失调名",
    "崔若砺",
    "愁殢有兵尊，老怕能言李。"
  ],
  [
    "阮郎归",
    "高登",
    "武仙花县谒凫仙。\n急招横渡船。\n重门昼掩讼庭闲。\n虚檐群雀喧。\n金屋畔，玉阑边。\n新春桃李妍。\n主人情重客无缘。\n销魂空黯然。"
  ],
  [
    "行香子",
    "高登",
    "瘴气如云。\n暑气如焚。\n病轻时、也是十分。\n沈疴恼客，罪罟萦人。\n叹槛中猿，笼中鸟，辙中鳞。\n休负文章，休说经纶。\n得生还、已早因循。\n菱花照影，筇竹随身。\n奈沈郎尪，潘郎老，阮郎贫。"
  ],
  [
    "渔家傲",
    "高登",
    "名利场中空扰扰。\n十年南北东西道。\n依旧缘山尘扑帽。\n空懊恼。\n羡他陶令归来早。\n归去来兮秋已杪。\n菊花又绕东篱好。\n有酒一尊开口笑。\n虽然老。\n玉山犹解花前倒。"
  ],
  [
    "好事近",
    "高登",
    "潇洒带霜枝，独向岁寒时节。\n触目千林憔悴，更幽姿清绝。\n多才应赋得天真，落笔惊风叶。\n从此绿窗深处，有一梢秋月。"
  ],
  [
    "好事近",
    "高登",
    "送客过江村，况值重阳佳节。\n向晚西风萧瑟，正离人愁绝。\n尊前相顾惜参商，引十分蕉叶。\n回首高阳人散，负西楼风月。"
  ],
  [
    "好事近",
    "高登",
    "饮兴正阑珊，正是挥毫时节。\n霜乾银钩锦句，看壁间三绝。\n西风特地飒秋声，楼外触残叶。\n匹马翩然归去，向征鞍敲月。"
  ],
  [
    "浪淘沙",
    "高登",
    "璧月挂秋宵。\n丹桂香飘。\n广寒宫殿路迢迢。\n试问嫦娥缘底事，欲下层霄。\n兰玉自垂髫。\n拜命当朝。\n神仙会里且逍遥。\n分取壶中闲日月，来伴王乔。"
  ],
  [
    "西江月",
    "高登",
    "渺渺西江流水，翩翩北客征帆。\n清秋月影浸人寒。\n云净碧天澄淡。\n飘泊道途零落，疏慵鬓发䰐鬖。\n从来涉世戒三缄。\n只好随时饮啖。"
  ],
  [
    "南歌子",
    "高登",
    "菊拈黄金嫩，杯倾琥珀浓。\n良辰何处寄萍踪。\n短艇飘摇一叶、浪花中。\n凤阙游娃馆，幽坡赏梵宫。\n当年乐事总成空。\n目断天边想像、意何穷。"
  ],
  [
    "好事近",
    "高登",
    "富贵本无心，何事故乡轻别。\n空惹猿惊鹤怨，误松萝风月。\n囊锥刚强出头来，不道甚时节。\n欲命巾车归去，恐豺狼当辙。"
  ],
  [
    "菩萨蛮",
    "闻人武子",
    "晴风吹暖枝头雪。\n露华香沁庭中月。\n屏上小江南。\n雨昏天际帆。\n翠钗香雾湿。\n侧鬓云松立。\n灯背欲眠时。\n晓莺还又啼。"
  ],
  [
    "桂华明・四犯令",
    "关注",
    "缥缈神京开洞府。\n遇广寒宫女。\n问我双鬟梁溪舞。\n还记得、当时否。\n碧玉词章教仙侣。\n为按歌宫羽。\n皓月满窗人何处。\n声永断、瑶台路。"
  ],
  [
    "如梦令",
    "李石",
    "桥上水光浮雪。\n桥下柳阴遮月。\n梦里去寻香，露冷五更时节。\n胡蝶。\n胡蝶。\n飞过闲红千叶。"
  ],
  [
    "如梦令",
    "李石",
    "忆被金尊劝倒。\n灯下红香围绕。\n别後有谁怜，一任春残莺老。\n烦恼。\n烦恼。\n肠断绿杨芳草。"
  ],
  [
    "生查子",
    "李石",
    "小桃小杏红，和雨和烟瘦。\n不是点燕脂，素面偏宜酒。\n也是惯伤春，可惜闲时候。\n正要画眉人，与作双蛾斗。"
  ],
  [
    "生查子",
    "李石",
    "新花上苑枝，枝上娇莺语。\n日日抱花心，啄破燕脂雨。\n莺飞莺去时，谁与花为主。\n守等却飞来，再见花开处。"
  ],
  [
    "生查子",
    "李石",
    "今年花发时，燕子双双语。\n谁与卷珠帘，人在花间住。\n明年花发时，燕语人何处。\n且与寄书来，人往江南去。"
  ],
  [
    "生查子",
    "李石",
    "荷花人面红，月影波心见。\n扇子倒拈来，敲落红香片。\n窗下翦灯花，今日眉深浅。\n留得镜中看，蹙破春山远。"
  ],
  [
    "捣练子",
    "李石",
    "斟别酒，问东君。\n一年一度一回新。\n看百花，飘舞茵。\n斟别酒，问行人。\n莫将别泪裛罗巾。\n早归来，依旧春。"
  ],
  [
    "捣练子",
    "李石",
    "腰束素，鬓垂鸦。\n无情笑面醉犹遮。\n扇儿扇，瞥见些。\n双凤小，玉钗斜。\n芙蓉衫子藕花纱。\n戴一枝，卜花。"
  ],
  [
    "长相思",
    "李石",
    "花飞飞。\n絮飞飞。\n三月江南烟雨时。\n楼台春树迷。\n双莺儿。\n双燕儿。\n桥北桥南相对啼。\n行人犹未归。"
  ],
  [
    "长相思",
    "李石",
    "红藕丝。\n白藕丝。\n艾虎衫裁金缕衣。\n钗头双荔枝。\n鬓符儿。\n背符儿。\n鬼在心头符怎知。\n相思十二时。"
  ],
  [
    "长相思",
    "李石",
    "花深红。\n花浅红。\n桃杏浅深花不同。\n年年吹暖风。\n莺语中。\n燕语中。\n唤起碧窗春睡浓。\n日高花影重。"
  ],
  [
    "乌夜啼",
    "李石",
    "红软榴花脸晕，绿愁杨柳眉疏。\n日长院宇闲消遣，荔子赌樗蒲。\n莹雪凉衣乍浴，裁冰素扇新书。\n绣香熏被梅烟润，枕簟碧纱厨。"
  ],
  [
    "乌夜啼",
    "李石",
    "鸾镜愁添眉黛，罗裙瘦减腰肢。\n一回见了一回病，弹指误佳期。\n醉里懵腾泪洗，梦中著摸魂飞。\n一春多少闲风雨，亭院落花时。"
  ],
  [
    "乌夜啼",
    "李石",
    "绣阁和烟飞絮，粉墙映日吹红。\n花花柳柳成阴处，休恨五更风。\n絮点铺排绿水，红香收拾黄蜂。\n留春尽道能留得，长在酒杯中。"
  ],
  [
    "朝中措",
    "李石",
    "飘飘仙袂缕黄金。\n相对弄清音。\n几度教人误听，当窗绿暗红深。\n一声梦破，槐阴转午，别院深沈。\n试问绿杨南陌，何如紫椹西林。"
  ],
  [
    "朝中措",
    "李石",
    "绿杨庭院觉深沈。\n曾听一莺吟。\n今夜却成容易，双莲步步摇金。\n歌声暂驻，颦眉又去，无计重寻。\n应恨玉郎殢酒，教人守到更深。"
  ],
  [
    "朝中措",
    "李石",
    "凌波庭院藕香残。\n银烛夜生寒。\n两点眉尖新恨，别来谁画遥山。\n南楼皓月，一般瘦影，两处凭阑。\n莫似桃花溪畔，乱随流水人间。"
  ],
  [
    "一翦梅",
    "李石",
    "红映阑干绿映阶。\n闲闷闲愁，独自徘徊。\n天涯消息几时归，别後无书有梦来。\n後院棠梨昨夜开。\n雨急风忙次第催。\n罗衣消瘦却春寒，莫管红英，一任苍苔。"
  ],
  [
    "一翦梅",
    "李石",
    "百濯香残恨未消。\n万绪千丝，莲藕芭蕉。\n临岐犹自说前时，轻翦乌云解翠翘。\n雨意重来风已飘。\n南陌行人折柳条。\n此间无计可留连，枕上今宵。\n马上明朝。"
  ],
  [
    "醉落魄・一斛珠",
    "李石",
    "天低日暮。\n清商一曲行人住。\n著人意态如飞絮。\n才泊春衫，却被风吹去。\n朝期暮约浑无据。\n同心结尽千千缕。\n今宵魂梦知何处。\n翠竹芭蕉，又下黄昏雨。"
  ],
  [
    "临江仙",
    "李石",
    "烟柳疏疏人悄悄，画楼风外吹笙。\n倚阑闻唤小红声。\n熏香临欲睡，玉漏已三更。\n坐待不来来又去，一方明月中庭。\n粉墙东畔小桥横。\n起来花影下，扇子扑飞萤。"
  ],
  [
    "临江仙",
    "李石",
    "八曲阑干垂手处，烛光花影疏疏。\n一尊共饮记当初。\n彩毫浓点，双带要人书。\n日暮不来朱户隔，碧云高挂蟾蜍。\n琴心密约总成虚。\n醉中言语，醒後忆人无。"
  ],
  [
    "临江仙",
    "李石",
    "有宅一区家四壁，年年花柳深村。\n父兄随处宴鸡豚。\n折腰归去，何苦傍侯门。\n拟射九乌留白日，假饶立到黄昏。\n卧龙老矣及三分。\n不如把手，堂上宴芳尊。"
  ],
  [
    "临江仙",
    "李石",
    "九九之年逢降庆，生年生日同时。\n金花紫诰鬓银丝。\n乞身香火地，日戏老莱衣。\n浑舍集成千岁会，子孙三世庭闱。\n共将春酒祝金卮。\n蟠桃三月暮，莫怪看花迟。"
  ],
  [
    "木兰花・玉楼春",
    "李石",
    "辘轳轭轭门前井。\n不道隔窗人睡醒。\n柔弦无力玉琴寒，残麝彻心金鸭冷。\n一莺啼破帘栊静。\n红日渐高槐转影。\n起来情绪寄游丝，飞绊翠翘风不定。"
  ],
  [
    "木兰花・玉楼春",
    "李石",
    "一春闲却花时候。\n小阁幽窗长独守。\n晴云南浦梦还空，初月西楼眉也皱。\n马嘶何日门前柳。\n脉脉盈盈相见後。\n心头有事不难知，面上看谁真个瘦。"
  ],
  [
    "南乡子",
    "李石",
    "十月小春天。\n红叶红花半雨烟。\n点滴红酥真耐冷，争先。\n夺取梅魂斗雪妍。\n坐待晓莺迁。\n织女机头蜀锦川。\n枝上绿毛幺凤子，飞仙。\n乞与双双作被眠。"
  ],
  [
    "南乡子",
    "李石",
    "裹帽拈吟须。\n我是蓬莱旧酒徒。\n除了茅君谁是伴，麻姑。\n洞里仙浆不用沽。\n弱水渺江湖。\n醉里笙歌醉里扶。\n纵饮菊潭餐菊蕊，茱萸。\n医得人间瘦也无。"
  ],
  [
    "西江月",
    "李石",
    "一脉分溪浅绿，数枝约岸猗红。\n小船横系碧芦丛。\n似我江湖春梦。\n晒网渔归别浦，举头雁度晴空。\n短蓑独宿月明中。\n醉笛一声风弄。"
  ],
  [
    "渔家傲",
    "李石",
    "西去征鸿东去水。\n几重别恨千山里。\n梦绕绿窗书半纸。\n何处是。\n桃花溪畔人千里。\n瘦玉倚香愁黛翠。\n劝人须要人先醉。\n问道明朝行也未。\n犹自记。\n灯前背立偷弹泪。"
  ],
  [
    "卜算子",
    "李石",
    "密叶蜡蜂房，花下频来往。\n不知辛苦为谁甜，山月梅花上。\n玉质紫金衣，香雪随风荡。\n人间唤作返魂梅，仍是蜂儿样。"
  ],
  [
    "捣练子",
    "李石",
    "心自小，玉钗头。\n月娥飞下白苹洲。\n水中仙，月下游。\n江汉佩，洞庭舟。\n香名薄幸寄青楼。\n问何如，打泊浮。"
  ],
  [
    "捣练子",
    "李石",
    "红粉里，绛金裳。\n一卮仙酒艳晨妆。\n醉温柔，别有乡。\n清暑殿，藕风凉。\n鸡头擘破误君王。\n泣梨花，春梦长。"
  ],
  [
    "谢池春",
    "李石",
    "烟雨池塘，绿野乍添春涨。\n凤楼高、珠帘卷上。\n金柔玉困，舞腰肢相向。\n似玉人、瘦时模样。\n离亭别後，试问阳关谁唱。\n对青春、翻成怅望。\n重门静院，度香风屏障。\n吐飞花、伴人来往。"
  ],
  [
    "出塞・谒金门",
    "李石",
    "花树树。\n吹碎胭脂红雨。\n将谓郎来推绣户。\n暖风摇竹坞。\n睡起栏干凝伫。\n漠漠红楼飞絮。\n划踏袜儿垂手处。\n隔溪莺对语。"
  ],
  [
    "望江南・忆江南",
    "康与之",
    "重阳日，四面雨垂垂。\n戏马台前泥拍肚，龙山路上水平脐。\n淹浸倒东篱。\n茱萸胖，黄菊湿齑齑。\n落帽孟嘉寻箬笠，漉巾陶令买蓑衣。\n都道不如归。"
  ],
  [
    "满江红",
    "康与之",
    "叹诗书万卷、致君人，番沈陆。\n……且置请缨封万户，径须卖剑酬黄犊。\n恸当年、寂寞贾长沙，伤时哭。"
  ],
  [
    "鹧鸪天",
    "康与之",
    "解将天上千年艳，换得人间九日黄。"
  ],
  [
    "忆秦娥",
    "康与之",
    "春寂寞。\n长安古道东风恶。\n东风恶。\n胭脂满地，杏花零落。\n臂销不奈黄金约。\n天寒犹怯春衫薄。\n春衫薄。\n不禁珠泪，为君弹却。"
  ],
  [
    "西江月",
    "康与之",
    "名与牡丹联谱，南珍独比江瑶。\n闽山入贡冠前朝。\n露叶风枝袅袅。\n香玉满苞仙液，绉红圆戚鲛绡。\n华清宫殿蜀山遥。\n一骑红尘失笑。"
  ],
  [
    "曲游春",
    "康与之",
    "脸薄难藏泪，恨柳风，不与吹断行色。\n……但掩袖转面面啼红，无言应得。\n……哭得浑无气力。"
  ],
  [
    "丑奴儿令・采桑子",
    "康与之",
    "冯夷剪碎澄溪练，飞下同云。\n著地无痕。\n柳絮梅花处处春。\n山阴此夜明如昼，月满前村。\n莫掩溪门。\n恐有扁舟乘兴人。"
  ],
  [
    "丑奴儿令・采桑子",
    "康与之",
    "红楼紫陌青春路，柳色皇州。\n月淡烟柔。\n袅袅亭亭不自由。\n旧时扶上雕鞍处，此地重游。\n总是新愁。\n柳自轻盈水自流。"
  ],
  [
    "诉衷情令",
    "康与之",
    "郁孤台上立多时。\n烟晚暮云低。\n山川城郭良是，回首昔人非。\n今古事，只堪悲。\n此心知。\n一尊芳酒，慷慨悲歌，月堕人归。"
  ],
  [
    "诉衷情令",
    "康与之",
    "阿房废址汉荒丘。\n狐兔又群游。\n豪华尽成春梦，留下古今愁。\n君莫上，古原头。\n泪难收。\n夕阳西下，塞雁南飞，渭水东流。"
  ],
  [
    "菩萨蛮令・菩萨蛮",
    "康与之",
    "秦时宫殿咸阳里。\n千门万户连云起。\n复道互西东。\n不禁三月风。\n汉唐乘王气。\n万岁千秋计。\n毕竟是荒丘。\n荆榛满地愁。"
  ],
  [
    "菩萨蛮令・菩萨蛮",
    "康与之",
    "龙蟠虎踞金陵郡。\n古来六代豪华盛。\n缥凤不来游。\n台空江自流。\n下临全楚地。\n包举中原势。\n可惜草连天。\n晴郊狐兔眠。"
  ],
  [
    "感皇恩",
    "康与之",
    "一雨一番凉，江南秋兴。\n门掩苍苔锁寒径。\n红尘不到，尽日鸟啼人静。\n绿荷风已过，摇香柄。\n澹阴未解，园林清润。\n一片花飞堕红影。\n残书读尽，袖手高吟清咏。\n任从车马客，劳方寸。"
  ],
  [
    "卖花声",
    "康与之",
    "蹙损远山眉。\n幽怨谁知。\n罗衾滴尽泪胭脂。\n夜过春寒愁未起，门外鸦啼。\n惆怅阻佳期。\n人在天涯。\n东风频动小桃枝。\n正是销魂时候也，撩乱花飞。"
  ],
  [
    "卖花声",
    "康与之",
    "愁拈断钗金。\n远信沈沈。\n秦筝调怨不成音。\n郎马不知何处也，楼外春深。\n好梦已难寻。\n夜夜馀衾。\n目穷千里正伤心。\n记得当初郎去路，绿树阴阴。"
  ],
  [
    "江城子",
    "康与之",
    "南溪二月雨初晴。\n四郊明。\n暖风轻。\n一雨一风，铺地落红英。\n枝上流莺啼劝我，春欲去，且留春。\n登临行乐慰闲情。\n过长亭。\n暮潮平。\n四面青芜，中是越王城。\n信马行吟归路晚，山簇簇，柳阴阴。"
  ],
  [
    "风入松",
    "康与之",
    "一宵风雨送春归。\n绿暗红稀。\n画楼整日无人到，与谁同拈花枝。\n门外蔷薇开也，枝头梅子酸时。\n玉人应是数归期。\n翠敛愁眉。\n塞鸿不到双鱼远，叹楼前、流水难西。\n新恨欲题红叶，东风满院花飞。"
  ],
  [
    "风入松",
    "康与之",
    "碧苔满地衬残红。\n绿树阴浓。\n晓莺啼破眉心事，旧愁新恨重重。\n翠黛不重扫，佳时每恨难同。\n花开花谢任东风。\n此恨无穷。\n梦魂拟逐杨花去，人休下帘栊。\n要见只凭清梦，几时真个相逢。"
  ],
  [
    "谒金门",
    "康与之",
    "春又晚。\n风劲落红如剪。\n睡起绣床飞絮满。\n日长门半掩。\n不管离肠欲断。\n听尽梁间双燕。\n试上小楼还不见。\n楼前芳草远。"
  ],
  [
    "长相思",
    "康与之",
    "南高峰。\n北高峰。\n一片湖光烟霭中。\n春来愁杀侬。\n郎意浓。\n妾意浓。\n油壁车轻郎马骢。\n相逢九里松。"
  ],
  [
    "玉楼春令・玉楼春",
    "康与之",
    "青笺後约无凭据。\n误我碧桃花下语。\n谁将消息问刘郎，怅望玉溪溪上路。\n春来无限伤情绪。\n拟欲题红都寄与。\n东风吹落一庭花，手把新愁无写处。"
  ],
  [
    "风入松",
    "康与之",
    "画桥流水欲平阑。\n雨後青山。\n去年芳草今年恨，恨香车、不逐雕鞍。\n红杏墙头院落，绿杨楼外秋千。\n谢娘别後忆前欢。\n泪滴春衫。\n柔荑共折香红处，劝东风、且与流连。\n早是相思瘦损，梅花谢了春寒。"
  ],
  [
    "忆少年令・忆少年",
    "康与之",
    "双龙烛影，千门夜色，三五宴瑶台。\n舞蝶随香，飞蝉扑鬓，人自蕊宫来。\n太平箫鼓宸居晓，清漏玉壶催。\n步辇归时，绮罗生润，花上月徘徊。"
  ],
  [
    "瑞鹤仙令・临江仙",
    "康与之",
    "樱桃落尽春归去，蝶翻金粉双飞。\n子规啼恨小楼西。\n曲屏珠箔晚，惆怅卷金泥。\n门巷寂寥人去後，望残烟草低迷。\n闲寻旧曲玉笙悲。\n关山千里恨，云汉月重规。"
  ],
  [
    "杏花天",
    "康与之",
    "帝城柳色藏春絮。\n嫩绿满、游人归路。\n残红剩蕊留春住。\n无奈霏微细雨。\n南陌上、玉佩钿车，怅紫陌、青门日暮。\n黄昏院落人归去。\n犹有流莺对语。"
  ],
  [
    "卜算子",
    "康与之",
    "潮生浦口云，潮落津头树。\n潮本无心落又生，人自来还去。\n今古短长亭，送往迎来处。\n老尽东西南北人，亭下潮如故。"
  ],
  [
    "失调名",
    "康与之",
    "玉楼人静。\n高卷疏帘情迥。"
  ],
  [
    "减字木兰花",
    "康与之",
    "杨花飘尽。\n云压绿阴风乍定。\n帘幕闲垂。\n弄语千般燕子飞。\n小楼深静。\n睡起残妆犹未整。\n梦不成归。\n泪滴斑斑金缕衣。"
  ],
  [
    "采桑子",
    "康与之",
    "晚来一霎风兼雨，洗尽炎光。\n理罢笙篁。\n却对菱花淡淡妆。\n绛绡缕薄冰肌莹，雪腻酥香。\n笑语檀郎。\n今夜纱厨枕簟凉。"
  ],
  [
    "荷叶铺水面",
    "康与之",
    "春光艳冶，游人踏绿苔。\n千红万紫竞香开。\n暖风拂鼻籁，蓦地暗香透满怀。\n荼縻似锦裁。\n娇红间绿白，只怕迅速春回。\n误落在尘埃。\n折向鬓云间、金凤钗。"
  ],
  [
    "菩萨蛮",
    "康与之",
    "弱柳小腰身。\n双双蛾翠颦。"
  ],
  [
    "传言玉女",
    "曾觌",
    "凤阙龙楼，清夜月华初照。\n万点星球，护花梢寒峭。\n华胥梦里，老去欢情终少。\n花愁醉闷，总消除了。\n紫陌嬉游，不似少年怀抱。\n珠帘十里，听笙箫声香。\n幽期密约，暗想浅颦轻笑。\n良时莫负，玉山频倒。"
  ],
  [
    "好事近",
    "曾觌",
    "摇扬杏花风，迟日淡阴双阙。\n丝管缓随檀板，看舞腰回雪。\n龙舟闲舣画桥边，须趁好花折。\n频劝御杯宜满，正清歌初阕。"
  ],
  [
    "好事近",
    "曾觌",
    "一梦别长安，山路雨斜风细。\n行到子陵滩畔，谢主人深意。\n多情低唱下梁尘，拚十分沈醉。\n去也为伊消瘦，悄不禁思忆。"
  ],
  [
    "好事近",
    "曾觌",
    "霁雪好风光，恰是相逢时节。\n酒量不禁频劝，便醉倒人侧。\n严城更漏夜厌厌，应有断肠客。\n莫问落梅三弄，喜一枝曾折。"
  ],
  [
    "柳梢青",
    "曾觌",
    "梅粉轻匀。\n和风布暖，香径无尘。\n凤阁凌虚，龙池澄碧，芳意鳞鳞。\n清时酒圣花神。\n对内苑、风光又新。\n一部仙韶，九重鸾仗，天上长春。"
  ],
  [
    "柳梢青",
    "曾觌",
    "花柳争春。\n湖山竟秀，恰近清明。\n绮席从容，兰舟摇曳，稳泛波平。\n君恩许宴簪缨。\n密座促、仍多故情。\n一部清音，两行红粉，醉入严城。"
  ],
  [
    "柳梢青",
    "曾觌",
    "品雅风流，端端正正，堪人怜惜。\n因甚新来，眉儿不展，愁情如织。\n倡条冶叶无情，犹为他、千思万忆。\n据恁当初，真心实意，如何亏得。"
  ],
  [
    "春光好",
    "曾觌",
    "胭脂腻，粉光轻。\n正新晴。\n枝上闹红无处著，近清明。\n仙娥进酒多情。\n向花下、相闹盈盈。\n不惜十分倾玉，惜凋零。"
  ],
  [
    "春光好",
    "曾觌",
    "心下事，不思量。\n自难忘。\n花底梦回春漠漠，恨偏长。\n闲日多少韶光。\n雕阑静、芳草池塘。\n风急落红留不住，又斜阳。"
  ],
  [
    "春光好",
    "曾觌",
    "槐阴密，蔗浆寒。\n荔枝丹。\n珍重主人怜客意，荐雕盘。\n多情翠袖凭栏。\n晚妆罢、谁与共欢。\n帘卷玉钩风细细，敛眉山。"
  ],
  [
    "减字木兰花",
    "曾觌",
    "一声杜宇。\n满地落红愁不语。\n国色春娇。\n不逐风前柳絮飘。\n珠帘休卷。\n爱惜龙香藏粉艳。\n胜友俱来。\n同醉君恩倒玉杯。"
  ],
  [
    "点绛唇",
    "曾觌",
    "璧月香风，万家帘幕烟如昼。\n闹蛾雪柳。\n人似梅花瘦。\n行乐清时，莫惜笙歌奏。\n更阑後。\n满斟金斗。\n且醉厌厌酒。"
  ],
  [
    "点绛唇",
    "曾觌",
    "细雨斜风，上元灯火还空过。\n下帘孤坐。\n老去知因果。\n风月词情，冷落教谁和。\n今忘我。\n静中看破。\n万事空花堕。"
  ],
  [
    "浣溪沙",
    "曾觌",
    "艳杏红芳透粉肌。\n沈香亭宴太真妃。\n新晴庭馆燕来迟。\n试抹么弦妆半掩，满斟绿醑袖交飞。\n九重天上捧金卮。"
  ],
  [
    "浣溪沙",
    "曾觌",
    "元是昭阳宫里人。\n惊鸿宛转掌中身。\n只疑飞过洞庭云。\n按彻凉州莲步紧，好花风袅一枝新。\n画堂香暖不胜春。"
  ],
  [
    "浣溪沙",
    "曾觌",
    "绮陌寻芳惜少年。\n长楸走马著金鞭。\n玉楼春醉杏花前。\n憔悴如今谁作伴，别离还近养花天。\n碧云凝处忆婵娟。"
  ],
  [
    "浣溪沙",
    "曾觌",
    "一扇熏风入座凉。\n轻云微雨弄晴光。\n绿团梅子未成黄。\n渐近日长愁闷处，更堪羁旅送归。\n乱山重叠水茫茫。"
  ],
  [
    "钗头凤・撷坊词",
    "曾觌",
    "华灯闹。\n银蟾照。\n万家罗幕香风透。\n金尊侧。\n花颜色。\n醉里人人，向人情极。\n惜惜惜。\n春寒峭。\n腰肢小。\n鬓云斜蛾儿袅。\n清宵寂。\n香闺隔。\n好梦难寻，雨踪云迹。\n忆忆忆。"
  ],
  [
    "诉衷情",
    "曾觌",
    "建章宫殿晚生寒。\n飞雪点朱阑。\n舞腰缓随檀板，轻絮春闲。\n愁思乱，酒肠悭。\n漏将残。\n玉人今夜，滴粉搓酥，应敛眉山。"
  ],
  [
    "诉衷情",
    "曾觌",
    "半钩珠箔小扬州。\n春色在重楼。\n曾醉玳筵歌舞，楚梦苦难留。\n情脉脉，恨悠悠。\n几时休。\n大都人世，会少离多，总是闲愁。"
  ],
  [
    "诉衷情",
    "曾觌",
    "晚妆初试蕊珠宫。\n随步异香浓。\n檀槽缓垂鸾带，纤指拈春葱。\n莺语巧，上林中。\n正娇慵。\n暂教花下，帘影微开，多谢东风。"
  ],
  [
    "诉衷情",
    "曾觌",
    "兰亭曲水擅风流。\n移宴向清秋。\n黄花未应憔悴，盏面尚堪浮。\n围艳质，发歌喉。\n细相酬。\n明年此会，主人还是，在凤池头。"
  ],
  [
    "踏莎行",
    "曾觌",
    "翠幄成阴，谁家帘幕。\n绮罗香拥处、觥筹错。\n清和将近，□春寒更薄。\n高歌看簌簌、梁尘落。\n好景良辰，人生行乐。\n金杯无奈是、苦相虐。\n残红飞尽，袅垂杨轻弱。\n来岁断不负、莺花约。"
  ],
  [
    "眼儿媚",
    "曾觌",
    "花近清明晚风寒。\n锦幄兽香残。\n醺醺醉里，匆匆相见，重听哀弹。\n春情入指莺声碎，危柱不胜弦。\n十分得意，一场轻梦，淡月阑干。"
  ],
  [
    "眼儿媚",
    "曾觌",
    "重劝离觞泪相看。\n寂寞上征鞍。\n临行欲话，风流心事，万绪千端。\n春光漫漫人千里，归梦绕长安。\n不堪向晚，孤城吹角，回首关山。"
  ],
  [
    "蝶恋花",
    "曾觌",
    "翠箔垂云香喷雾。\n年少疏狂，载酒寻芳路。\n多少惜花春意绪。\n劝人金盏歌金缕。\n桃李飘零风景暮。\n只有闲愁，不逐流年去。\n旧事而今谁共语。\n画楼空指行云处。"
  ],
  [
    "蝶恋花",
    "曾觌",
    "御柳风柔春正暖。\n紫殿朱楼，赫奕祥光远。\n十二玉龙迎凤辇。\n香腾锦绣闻弦管。\n扇却双鸾开宝宴。\n绿绕红围，宣劝金卮满。\n万岁千秋流宠眷。\n此身欲备昭阳燕。"
  ],
  [
    "隔浦莲・隔浦莲近拍",
    "曾觌",
    "凉秋湖上过雨。\n作意回商素。\n暗绿翻轻盖，萧然姑射俦侣。\n妆脸宜淡伫。\n红衣妒。\n步袜凌波去。\n异香度。\n天教占断，风汀月浦烟渚。\n纤尘不到，梦绕玉壶清处。\n多少芳心待怨诉。\n无语。\n飞来一片鸥鹭。"
  ],
  [
    "浪淘沙",
    "曾觌",
    "一线海门来。\n雪喷云开。\n山移玉下瑶台。\n卷地西风吹不断，直到蓬莱。\n羯鼓噪春雷。\n鼍舞蛟回。\n歌楼鼓吹夕阳催。\n今古清愁流不尽，都一樽。"
  ],
  [
    "感皇恩",
    "曾觌",
    "依旧惜春心，花枝常好。\n只恐尊前被花笑。\n少年青鬓，耐得几番重到。\n旧欢重记省，如天杳。\n绮陌青门，斜阳芳草。\n今古销沈送人老。\n帝城春事，又是等闲来了。\n乱红随过雨，莺声悄。"
  ],
  [
    "阮郎归",
    "曾觌",
    "柳阴庭馆占风光。\n呢喃清昼长。\n碧波新涨小池塘。\n双双蹴水忙。\n萍散漫，絮飘扬。\n轻盈体态狂。\n为怜流去落红香。\n衔将归画梁。"
  ],
  [
    "鹧鸪天",
    "曾觌",
    "龙驭亲迎玉辇来。\n江梅枝上雪培堆。\n东风上苑春光到，更放金莲匝地开。\n腾凤吹，进瑶杯。\n两宫交劝正欢谐。\n父慈子孝从今数，准拟开筵一万回。"
  ],
  [
    "鹧鸪天",
    "曾觌",
    "桃李飘零春已深。\n可怜轻负惜花心。\n尊前赖有红千叠，窗外休惊绿满林。\n灯灼灼，醉沈沈。\n笙歌丛里酒频斟。\n留欢且莫匆匆去，怅望春归何处寻。"
  ],
  [
    "鹧鸪天",
    "曾觌",
    "每上春泥向晓乾。\n花间幽鸟舞姗姗。\n年华不管人将老，门外东风依旧寒。\n投簪易，息机难。\n鹿门归路不曾关。\n羡君早觉无生法，识破南柯一梦间。"
  ],
  [
    "鹧鸪天",
    "曾觌",
    "故乡寒食醉酡颜。\n秋千彩索眩斓斑。\n如今头上灰三斗，赢得疏慵到处闲。\n锺已动，漏将残。\n浮生犹恨别离难。\n镬汤转作清凉地，只在人心那样看。"
  ],
  [
    "定风波",
    "曾觌",
    "捍拨金泥雅制新。\n紫檀槽映小腰身。\n娅姹雏莺相对语。\n欣睹。\n上林花底暖生春。\n飒飒胡沙飞指下。\n休讶。\n一般奇绝称精神。\n向道曲终多少意。\n须记。\n昭阳殿里旧承恩。"
  ],
  [
    "定风波",
    "曾觌",
    "上苑秾芳初雨晴。\n香风袅袅泛轩楹。\n犹记洛阳开小宴。\n娇面。\n粉光依约认倾城。\n流落江南重此会。\n相对。\n金蕉蘸甲十分倾。\n怕见人间春更好。\n向道。\n如今老去尚多情。"
  ],
  [
    "定风波",
    "曾觌",
    "极目秋光夕照开。\n潮头初自海门来。\n杳杳江天横一线。\n如练。\n疾驱千骑鼓声催。\n杰槛翠飞争徙倚。\n一行新雁去仍回。\n翠袖半空歌笑迥。\n低映。\n十分沈醉劝金杯。"
  ],
  [
    "定风波",
    "曾觌",
    "天语丁宁对未央。\n少摅素志向荆襄。\n赫家声今不坠。\n英伟。\n风姿飒爽紫髯郎。\n别酒一杯君莫阻。\n烛前粉艳俨成行。\n领略大堤花好处。\n无绪。\n也应回首水云乡。"
  ],
  [
    "南乡子",
    "曾觌",
    "霜月晚云收。\n萧瑟西风满院秋。\n雅会难期嗟易散，迟留。\n把酒听歌且劝酬。\n万事拚悠悠。\n只有情亲意未休。\n後夜扁舟烟浪里，回头。\n叶叶丹枫总是愁。"
  ],
  [
    "忆秦娥",
    "曾觌",
    "晴空碧。\n吴山染就丹青色。\n丹青色。\n西风摇落，可堪凄恻。\n世情冷暖君应识。\n鬓边各自侵寻白。\n侵寻白。\n江南江北，几时归得。"
  ],
  [
    "忆秦娥",
    "曾觌",
    "西风节。\n碧云卷尽秋宵月。\n秋宵月。\n关河千里，照人离别。\n尊前俱是天涯客。\n那堪三载遥相忆。\n遥相忆。\n年光依旧，渐成华发。"
  ],
  [
    "忆秦娥",
    "曾觌",
    "暮云蹙。\n小亭带雪斟。\n斟。\n一声羌管，落梅蔌蔌。\n舞衣旋趁霓裳曲。\n倚阑相对人如玉。\n人如玉。\n锦屏罗幌，看成不足。"
  ],
  [
    "忆秦娥",
    "曾觌",
    "正飞雪。\n园林一样梨花白。\n梨花白。\n画堂帘卷，暖生春色。\n嵇康转轴声幽噎。\n新来多病娇无力。\n娇无力。\n浅红转黛，自然标格。"
  ],
  [
    "忆秦娥",
    "曾觌",
    "风萧瑟。\n邯郸古道伤行客。\n伤行客。\n繁华一瞬，不堪思忆。\n丛台歌舞无消息。\n金尊玉管空尘迹。\n空尘迹。\n连天草树，暮云凝碧。"
  ],
  [
    "鹊桥仙",
    "曾觌",
    "菊花小摘，西风斜照，帘影轻笼暝色。\n玉尊侧倒莫辞空，□满座、宾朋弁侧。\n乡邦万里，北来年少，几个如今在得。\n扶头一任且留连，叹人世、光阴半百。"
  ],
  [
    "清平乐",
    "曾觌",
    "松姿不老。\n独立蓬莱杪。\n风卷流苏香雾晓。\n又是江梅开了。\n丹青早画麒麟。\n貂蝉自属王门。\n闻道碧桃花绽，一枝枝祝千春。"
  ],
  [
    "长相思",
    "曾觌",
    "清夜长。\n泛玉觞。\n照座江梅花正芳。\n风传细细香。\n围艳妆。\n留醉乡。\n一曲清歌声绕梁。\n尊前人断肠。"
  ],
  [
    "虞美人",
    "曾觌",
    "芙蓉池畔都开遍。\n又是西风晚。\n霁天碧净暝云收。\n渐看一轮冰魄、冷悬秋。\n闽山层叠迷归路。\n把酒宽愁绪。\n旧欢新恨几凄凉。\n暗想瀛洲何处、梦悠扬。"
  ],
  [
    "采桑子",
    "曾觌",
    "清明池馆晴还雨，绿涨溶溶。\n花里游蜂。\n宿粉栖香锦绣中。\n玉箫声断人何处，依旧春风。\n万点愁红。\n乱逐烟波总向东。"
  ],
  [
    "朝中措",
    "曾觌",
    "画堂帘卷兽香浓。\n花上雪玲珑。\n平地十州三岛，蟠桃已试春红。\n清朝旧德，仙姿难老，主眷方隆。\n烂醉笙歌丛里，年年先占春风。"
  ],
  [
    "朝中措",
    "曾觌",
    "画堂栏槛占韶光。\n端不负年芳。\n依倚东风向晓，数行浓淡仙妆。\n停杯醉折，多情多恨，冶艳真香。\n只恐去为云雨，梦魂时恼襄王。"
  ],
  [
    "朝中措",
    "曾觌",
    "金沙架上日璁珑。\n浓绿衬轻红。\n花下两行红袖，直疑春在壶中。\n如今尚觉，惜花爱酒，依旧情浓。\n无限少年心绪，从教醉倒东风。"
  ],
  [
    "朝中措",
    "曾觌",
    "休论社燕与秋鸿。\n时节太匆匆。\n海上一番微雨，朱门浓绿阴中。\n主人情厚，金杯满泛，且共从容。\n莫问莺花俱老，今朝犹是春风。"
  ],
  [
    "朝中措",
    "曾觌",
    "西湖南北旧游空。\n谁料一尊同。\n回首四年间事，浑如飞絮蒙蒙。\n林花谢了，明年春到，依旧芳容。\n惟有朱颜绿鬓，暗随流水常东。"
  ],
  [
    "朝中措",
    "曾觌",
    "双溪楼上凭栏时。\n潋滟泛金卮。\n醉到闹花深处，歌声遏住云飞。\n风流太守，鸾台家世，玉鉴丰姿。\n行奉紫泥褒诏，要看击浪天池。"
  ],
  [
    "朝中措",
    "曾觌",
    "雕车南陌碾香尘。\n一梦尚如新。\n回首旧游何在，柳烟花雾迷春。\n如今霜鬓，愁停短棹，懒傍清尊。\n二十四桥风月，寻思只有消魂。"
  ],
  [
    "朝中措",
    "曾觌",
    "功名虽未压英游。\n一种旧风流。\n人世百年须到，如今七十春秋。\n当时帷幄，貂珰贵重，誉蔼朋俦。\n赢得尊前沈醉，浮华付去悠悠。"
  ],
  [
    "南柯子・南歌子",
    "曾觌",
    "璧月窥红粉，金莲映彩山。\n东风丝管满长安。\n移下十洲三岛、在人间。\n两两人初散，厌厌夜向阑。\n倦妆残醉怯春寒。\n手拈玉梅无绪、倚阑干。"
  ],
  [
    "南柯子・南歌子",
    "曾觌",
    "粉黛娉婷艳，芝兰笑语香。\n延平春色斗芬芳。\n不管清宵更漏、听霓裳。\n烛暗人方醉，杯传意更长。\n可堪羁客九回肠。\n萧瑟一檐风雨、过横塘。"
  ],
  [
    "南柯子・南歌子",
    "曾觌",
    "绿阴侵檐净，红榴照眼明。\n主人开宴出倾城。\n正是雨馀天气、暑风清。\n别酒殷勤竟，危弦要妙声。\n年年相见岂无情。\n後日暮云回首、奈乘行。"
  ],
  [
    "南柯子・南歌子",
    "曾觌",
    "共禀阴阳数，谁知造化工。\n安闲百计总输公。\n掩映芙蓉花径、郡城东。\n风月三秋兴，尊罍一笑同。\n新词佳丽见情通。\n更唤雪儿、低唱慰衰容。"
  ],
  [
    "玉楼春",
    "曾觌",
    "江天暝色伤心目。\n冻鹊争投林下竹。\n四垂云幕一襟寒，片片飞花轻镂玉。\n美人试按新翻曲。\n点破舞裙春草绿。\n融尊侧倒也思量，清坐有人寒起粟。"
  ],
  [
    "江神子・江城子",
    "曾觌",
    "故人情分转绸缪。\n小窗幽。\n话离愁。\n海阔天遥，鸿雁两悠悠。\n今日相逢谁较健，应怪我、鬓先秋。\n功名淅米在刀头。\n壮心休。\n弊貂裘。\n何事留欢，不竟漾扁舟。\n桃李春风将近也，如後会、醉青楼。"
  ],
  [
    "踏莎行",
    "曾觌",
    "凤翼双双，金泥细细。\n四弦斜抱拢纤指。\n紫檀香暖转春雷，嘈嘈切切声相继。\n弱柳腰肢，轻云情思。\n曲中多少风流事。\n红牙拍碎少年心，可怜辜负尊前意。"
  ],
  [
    "生查子",
    "曾觌",
    "温柔乡内人，翠微阁中女。\n颜笑洛阳花，肌莹荆山玉。\n东君深有情，解与花为主。\n移傍楚峰居，容易为云雨。"
  ],
  [
    "青玉案",
    "曾觌",
    "蒲葵佳节初经雨。\n正栏槛、薰风度。\n满泛香蒲斟醁醑。\n故人情厚，艳歌娇舞。\n总是留宾处。\n榴花照眼江天暮。\n醉里春情荡轻絮。\n岂止卷帘通一顾。\n今宵酒醒，一襟风露。\n梦指高唐去。"
  ],
  [
    "青玉案",
    "曾觌",
    "乘鸾影里冰轮度。\n秋空净、南楼暮。\n袅袅天风吹玉兔。\n今宵只在，旧时圆处。\n往事难重数。\n天涯几见新霜露。\n怎得朱颜旧如故。\n对酒临风慵作赋。\n蓝桥烟浪，故人千里，梦也无由做。"
  ],
  [
    "菩萨蛮",
    "曾觌",
    "杏花寒食佳期近。\n一帘烟雨琴书润。\n砌下水潺潺。\n玉笙吹暮寒。\n阳台云易散。\n往事寻思懒。\n花底醉相扶。\n当时人在无。"
  ],
  [
    "菩萨蛮",
    "曾觌",
    "云烟漠漠秋容老。\n茅檐映水人家好。\n林叶未凋疏。\n远山横有无。\n平生耕钓事。\n若个安身事。\n劝君早归来。\n碧香新瓮开。"
  ],
  [
    "西江月",
    "曾觌",
    "焕烂莲灯高下，参差梅影横斜。\n凭栏一目尽天涯。\n雪月交辉清夜。\n莫惜柔荑劝酒，从教醉脸红霞。\n烂银宫阙对仙家。\n一段风光如画。"
  ],
  [
    "西江月",
    "曾觌",
    "桂苑旋生凉思，银河左界秋高。\n纤尘不动湛清霄。\n皓月照人偏好。\n诗为情多却减，酒因愁里难销。\n一声羌管梦魂劳。\n可惜风光虚老。"
  ],
  [
    "西江月",
    "曾觌",
    "醉伴三千珠履，如登十二琼楼。\n壶天澄爽露华秋。\n滟滟金波酾酒。\n罗扇不随恩在，佳时须要人酬。\n麒麟阁画为谁留。\n只见浮生白首。"
  ],
  [
    "绣带儿・好女儿",
    "曾觌",
    "潇洒陇头春。\n取次一枝新。\n还是东风来也，犹作未归人。\n微月淡烟村。\n谩伫立、惆怅黄昏。\n暮寒香细，疏英几点，尽奈销魂。"
  ],
  [
    "卜算子",
    "曾觌",
    "数尽万般花，不比梅花韵。\n雪压风欺恁地寒，划地清喷香。\n半醉折归来，插向乌云鬓。\n不是愁人闷带花，花带愁人闷。"
  ],
  [
    "柳梢青",
    "曾觌",
    "雨过风微。\n温泉浴倦，妃子妆迟。\n翠袖牵云，朱唇得酒，脸晕胭脂。\n年年海燕新归。\n怎奈向、黄昏恁时。\n倚遍琼干，烧残银烛，花又争知。"
  ],
  [
    "柳梢青",
    "曾觌",
    "□杏堂前，清深窗外，宛似蓬瀛。\n珠翠分行，笙歌争奏，音韵清新。\n玉皇金母情亲。\n劝醁醑、更酬嗣君。\n地久天长，花朝月夕，天上长春。"
  ],
  [
    "柳梢青",
    "曾觌",
    "小宴清秋。\n霎时见了，雨散云收。\n柳絮轻柔，梅花闲澹，宫院风流。\n空教梦绕青楼。\n待说个、相思又休。\n无奈情何，不来眼底，常在心头。"
  ],
  [
    "醉落魄・一斛珠",
    "曾觌",
    "情深恨切。\n忆伊诮没些休歇。\n百般做处百厮惬。\n管是前生，曾负你冤业。\n临岐不忍匆匆别。\n两行珠泪流红颊。\n关山渐远音书绝。\n一个心肠，两处对风月。"
  ],
  [
    "鹊桥仙",
    "曾觌",
    "娇波媚靥，尊前席上，只是寻常梳裹。\n温柔伶俐总天然，没半掏、教人看破。\n从来可恁，痴迷著相，百计消除不过。\n烟花不是不曾经，放不下、唯他一个。"
  ],
  [
    "清平乐",
    "曾觌",
    "艳苞初拆。\n偏借东君力。\n上苑梨花风露湿。\n新染胭脂颜色。\n玉人小立帘栊。\n轻匀媚脸妆红。\n斜插一枝云鬓，看谁剩□春风。"
  ],
  [
    "诉衷情",
    "曾觌",
    "闲窗静院漏声长。\n金鸭冷残香。\n几番梦回枕上，飞絮恨悠扬。\n身在此，意伊行。\n思量。\n不言不语，几许闲情，月上回廊。"
  ],
  [
    "浣溪沙",
    "曾觌",
    "谷雨郊园喜弄晴。\n满林璀璨缀繁星。\n筠篮新采绛珠倾。\n樊素扇边歌未发，葛洪炉内药初成。\n金盘乳酪齿流冰。"
  ],
  [
    "点绛唇",
    "黄公度",
    "嫩绿娇红，砌成别恨千千斗。\n短亭回首。\n不是缘春瘦。\n一曲阳关，杯送纤纤手。\n还知否。\n凤池归後。\n无路陪尊酒。"
  ],
  [
    "千秋岁",
    "黄公度",
    "郁葱佳气。\n天降麒麟瑞。\n回首处，江城外。\n一麾遗爱在，万口欢声沸。\n人乍远，危楼目断天无际。\n五马徘徊地。\n春色随归旆。\n寿水绿，壶山翠。\n风轻香篆直，日暖歌喉脆。\n椒觞举，人人尽祝千秋岁。"
  ],
  [
    "菩萨蛮",
    "黄公度",
    "高楼目断南来翼。\n玉人依旧无消息。\n愁绪促眉端。\n不随衣带宽。\n萋萋天外草。\n何处春归早。\n无语凭栏杆。\n竹声生暮寒。"
  ],
  [
    "青玉案",
    "黄公度",
    "邻鸡不管离怀苦。\n又还是、催人去。\n回首高城音信阻。\n霜桥月馆，水村烟市，总是思君处。\n残别袖燕支雨。\n谩留得、愁千缕。\n欲倩归鸿分付与。\n鸿飞不住。\n倚栏无语。\n独立长天暮。"
  ],
  [
    "卜算子",
    "黄公度",
    "寒透小窗纱，漏断人初醒。\n翡翠屏间拾落钗，背立残釭影。\n欲去更踟蹰，离恨终难整。\n陇首流泉不忍闻，月落双溪冷。"
  ],
  [
    "好事近",
    "黄公度",
    "湖上送残春，已负别时归约。\n好在故园桃李，为谁开谁落。\n还家应是荔支天，浮蚁要人酌。\n莫把舞裙歌扇，便等闲抛却。"
  ],
  [
    "菩萨蛮",
    "黄公度",
    "眉尖早识愁滋味。\n娇羞未解论心事。\n试问忆人不。\n无言但点头。\n嗔人归不早。\n故把金杯恼。\n醉看舞时腰。\n还如旧日娇。"
  ],
  [
    "卜算子",
    "黄公度",
    "薄宦各东西，往事随风雨。\n先自离歌不忍闻，又何况、春将暮。\n愁共落花多，人逐征鸿去。\n君向潇湘我向秦，後会知何处。"
  ],
  [
    "眼儿媚",
    "黄公度",
    "一枝雪里冷光浮。\n空自许清流。\n如今憔悴，蛮烟瘴雨，谁肯寻搜。\n昔年曾共孤芳醉，争插玉钗头。\n天涯幸有，惜花人在，杯酒相酬。"
  ],
  [
    "朝中措",
    "黄公度",
    "幽香冷艳缀疏枝。\n横影卧霜溪。\n清楚浑如南郭，孤高胜似东篱。\n岁寒风味，黄花尽处，密雪飞时。\n不比三春桃李，芳菲急在人知。"
  ],
  [
    "朝中措",
    "黄公度",
    "屑瑶飘絮满层空。\n人在广寒宫。\n已觉楼台改观，渐看桃李春融。\n一城和气，宾筵不夜，舞态回风。\n正是为霖手段，南来先做年丰。"
  ],
  [
    "一翦梅",
    "黄公度",
    "冷艳幽香冰玉姿。\n占断孤高，压尽芳菲。\n东君先暖向南枝。\n要使天涯，管领春归。\n不受人间莺蝶知。\n长是年年，雪约霜期。\n嫣然一笑百花迟。\n调鼎行看，结子黄时。"
  ],
  [
    "浣溪沙",
    "黄公度",
    "风送清香过短墙。\n烟笼晚色近修篁。\n夕阳楼外角声长。\n欲去还留无限思，轻匀淡抹不成妆。\n一尊相对月生凉。"
  ],
  [
    "卜算子",
    "黄童",
    "不忍更回头，别泪多於雨。\n肺腑相看四十秋，奚止朝朝暮暮。\n何事值花时，又是匆匆去。\n过了阳关更向西，总是思兄处。"
  ],
  [
    "临江仙",
    "倪",
    "结束征鞍临驿路，长林积雪消初。\n天回春色到平芜。\n不禁杯酒罢，便与故人疏。\n一曲阳关歌未彻，仆夫催驾修途。\n非君思我更谁欤。\n西风吹过雁，应有寄来书。"
  ],
  [
    "临江仙",
    "倪",
    "万里凉风收积雨，一天晴碧新开。\n暮云归尽绝纤埃。\n金波明静夜，玉露湿苍苔。\n坐有霜髯诗酒客，平生见月衔杯。\n传闻丹诏日边来。\n莫辞通夕醉，对景且徘徊。"
  ],
  [
    "临江仙",
    "倪",
    "竹里轩窗真可爱，况当暑退新凉。\n檐前岩桂向人芳。\n清阴团翠盖，金粟淡微黄。\n坐到夜深明月出，好风时度幽香。\n莫辞沈醉倒霞觞。\n一枝聊赠子，早冠绿衣郎。"
  ],
  [
    "临江仙",
    "倪",
    "木落西风秋已半，正当璧月圆时。\n为登绝岭赋新诗。\n酒摇金凿落，波净碧琉璃。\n细看冰轮还有意，要君把盏休辞。\n看看两鬓欲成丝。\n明年当此夜，千里共相思。"
  ],
  [
    "临江仙",
    "倪",
    "茅屋三间临木杪，门前流水潺潺。\n林泉得趣喜身闲。\n开窗延翠竹，翦树纳青山。\n行乐政须筋力健，莫令白发衰颜。\n与君藜杖极跻攀。\n岭头舒望眼，天末数烟鬟。"
  ],
  [
    "临江仙",
    "倪",
    "湖上青山千万叠，倏如阵马交驰。\n平湖百顷却逶迟。\n晴光相荡激，倒影落沦漪。\n何日漾舟深碧处，细听羌笛高吹。\n多君起我以新诗。\n未能同寓目，聊复一伸眉。"
  ],
  [
    "临江仙",
    "倪",
    "鸟语朝来新雨霁，杖藜呼我闲行。\n天晴腰脚上山轻。\n清风收积润，斜日弄新晴。\n最爱飞泉鸣野涧，清如万壑松声。\n回风溅沫湿冠缨。\n归来魂梦冷，幽响杂瑶琼。"
  ],
  [
    "南歌子",
    "倪",
    "佳月当今夕，清尊尽客欢。\n参横斗转夜将阑。\n试泛小溪深处、与重看。\n野水从磨激，群山势郁盘。\n殷勤照我一杯残。\n更有谪仙奇句、斗清寒。"
  ],
  [
    "南歌子",
    "倪",
    "置酒临清夜，狂歌尽一欢。\n主人幽兴未渠阑。\n不负一天明月、卷帘看。\n影动黄金阙，光摇承露盘。\n君今双鬓未凋残。\n明岁玉堂兹夕、赏高寒。"
  ],
  [
    "南歌子",
    "倪",
    "对月中秋夜，传觞一笑欢。\n飘然逸兴未应阑。\n步向望湖桥上、倚阑看。\n松径风萧瑟，山腰路屈盘。\n南飞惊鹊五更残。\n小立水云光里、葛衣寒。"
  ],
  [
    "南歌子",
    "倪",
    "露下衣微湿，杯深意甚欢。\n西风吹暑十分阑。\n月满中秋、仍共故人看。\n酒好鹅黄嫩，茶珍小凤盘。\n醉吟不觉曙锺残。\n犹记归来扑面、井花寒。"
  ],
  [
    "南歌子",
    "倪",
    "嫩竹呈新绿，幽花露浅红。\n一檐苍翠落杯中。\n更有飞泉鸣佩、响丁东。\n乐事知难并，良辰得暂逢。\n晚风林下一尊同。\n便觉飘然身在、广寒宫。"
  ],
  [
    "南歌子",
    "倪",
    "积水凝深碧，斜阳散满红。\n扁舟轻漾白苹风。\n曲港孤村萦绕、路相通。\n野色浮尊净，荷香入座浓。\n胜游聊复五人同。\n恰似辋川当日、画图中。"
  ],
  [
    "减字木兰花",
    "倪",
    "凭高一览。\n紫翠相围光照眼。\n下瞰平湖。\n鹭立鸥飞意自如。\n天清境胜。\n云澹烟横鱼动镜。\n不是公诗。\n谁写新亭一段奇。"
  ],
  [
    "减字木兰花",
    "倪",
    "超然远览。\n是我辈人方俱眼。\n默想江湖。\n何处山川略得如。\n凉秋最胜。\n万顷芙蕖盖明镜。\n更乞清诗。\n要见胸中一吐奇。"
  ],
  [
    "减字木兰花",
    "倪",
    "新晴眺览。\n空翠相磨明老眼。\n水满溪湖。\n来往风帆得自如。\n天公济胜。\n明月当空开宝镜。\n咏谪仙诗。\n醉里骑鲸也大奇。"
  ],
  [
    "减字木兰花",
    "倪",
    "岭头独览。\n诗料森然纷满眼。\n倒影摇湖。\n西子新妆定不如。\n溪南更胜。\n一片寒光明泻镜。\n赖有新诗。\n不负西山万叠奇。"
  ],
  [
    "减字木兰花",
    "倪",
    "新诗细览。\n满纸骊珠光眩眼。\n高论倾湖。\n倒峡词源世不如。\n园池日胜。\n只恨孤鸾犹舞镜。\n陶写须诗。\n怪得连篇字字奇。"
  ],
  [
    "减字木兰花",
    "倪",
    "雨馀还览。\n隐隐遥岑花病眼。\n嫩绿浮湖。\n百顷蒲萄染不如。\n晨光绝胜。\n不许纤尘微点镜。\n满目皆诗。\n莫怪骚人语益奇。"
  ],
  [
    "蝶恋花",
    "倪",
    "长羡东林山下路。\n万叠云山，流水从倾注。\n两两三三飞白鹭。\n不须更觅神仙处。\n夜久望湖桥上语。\n乃渔歌，深入荷花去。\n修竹满山梅十亩。\n烦君为我成幽趣。"
  ],
  [
    "蝶恋花",
    "倪",
    "紫翠空蒙庵畔路。\n满室松声，错认潺湲注。\n潇洒苹汀清立鹭。\n溪山真我归休处。\n老子平生无妄语。\n梅竹阴成，肯舍斯亭去。\n种秫会须盈百亩。\n非君谁识渊明趣。"
  ],
  [
    "蝶恋花",
    "倪",
    "我爱西湖湖上路。\n万顷沧波，河汉连天注。\n一片寒光明白鹭。\n依稀似我登临处。\n报答溪山须好语。\n痛饮高歌，何必骑鲸去。\n环舍清阴消几亩。\n无人肯办归来趣。"
  ],
  [
    "蝶恋花",
    "倪",
    "绿叶阴阴亭下路。\n修竹乔松，中有飞泉注。\n水满寒溪清照鹭。\n个中不住归何处。\n枝上幽禽相对语。\n细听声声，道不如归去。\n只待小园成数亩。\n归来占尽山中趣。"
  ],
  [
    "蝶恋花",
    "倪",
    "茅屋三间林临水路。\n几明窗，待把虫鱼注。\n我已忘机狎鸥鹭。\n溪山买得幽深处。\n小雨招君连夜语。\n野服纶巾，胜日寻君去。\n借问良田千万亩。\n何如乐取林泉趣。"
  ],
  [
    "朝中措",
    "倪",
    "森然修竹满晴窗。\n山色净明妆。\n无限凄凉古意，白苹红蓼斜阳。\n松风一枕借僧床。\n馥馥桂花香。\n暂远世尘萦染，坐令心地清凉。"
  ],
  [
    "西江月",
    "倪",
    "四面烟鬟绕翠，一川鸭绿摇光。\n危亭缥缈短松冈。\n把酒与君西望。\n万事尽皆前定，人生底用乾忙。\n只应醉里是家乡。\n且尽玉壶新酿。"
  ],
  [
    "鹧鸪天",
    "倪",
    "萧瑟西风万里秋。\n暮云收尽月华流。\n偶然北海清尊满，况是西山爽气浮。\n登翠岭，更溪游。\n素光何处不清幽。\n悬知明岁君思我，今夕欢娱可罢休。"
  ],
  [
    "鹧鸪天",
    "倪",
    "拟看今宵璧月秋。\n浮云却妒素光流。\n天公肯放冰轮出，我辈宁辞大白浮。\n穿翠密，极遨游。\n人间那得此深幽。\n金波若到清尊里，下笔联篇未肯休。"
  ],
  [
    "鹧鸪天",
    "倪",
    "野旷无尘夕霭收。\n人间八月桂花秋。\n三更爽气山围座，万里凉风月满楼。\n登绝岭，小迟留。\n人言惟酒可忘忧。\n一杯径入无何有，未愧当年赤壁游。"
  ],
  [
    "鹧鸪天",
    "倪",
    "去岁登高感叹长。\n今年九日倍幽凉。\n怀人独下西州泪，对菊谁空北海觞。\n夸酒量，斗新狂。\n尚馀醉墨在巾箱。\n眼前风物都非旧，祗有青山带夕阳。"
  ],
  [
    "菩萨蛮",
    "王之望",
    "华灯的皪明金碧。\n玳筵剧饮杯馀湿。\n珠翠隔房栊。\n微闻笑语通。\n蓬瀛知已近。\n青鸟仍传信。\n应为整云鬟。\n教侬倒玉山。"
  ],
  [
    "好事近",
    "王之望",
    "五载复相逢，俱被一官驱役。\n惊我雪髯霜鬓，只声香相识。\n翠帷珍重出笙歌，醉迟迟春日。\n亲到鹊桥津畔，见天机停织。"
  ],
  [
    "好事近",
    "王之望",
    "彩舰载娉婷，宛在玉楼琼宇。\n人欲御风仙去，觉衣裳飘举。\n玉京咫尺是蓝桥，一见已心许。\n梦解汉皋珠佩，但茫茫烟浦。"
  ],
  [
    "好事近",
    "王之望",
    "缓带抚雄边，一面灭烽休役。\n歌舞後堂高宴，喜倾城初识。\n红绫小砑写新词，佳句丽星日。\n从此锦城机杼，把回文休织。"
  ],
  [
    "好事近",
    "王之望",
    "清唱动梁尘，窈窕夜深庭宇。\n一笑满斟芳酒，看霞觞争举。\n弓靴三寸坐中倾，惊叹小如许。\n子建向来能赋，过凌波仙浦。"
  ],
  [
    "好事近",
    "王之望",
    "萧寺两珠红，欲共晓霞争色。\n独占岁寒天气，正群芳休息。\n坐中清唱并阳春，写物妙诗格。\n霜鬓自羞簪帽，叹如何抛得。"
  ],
  [
    "减字木兰花",
    "王之望",
    "珠帘乍见。\n云雨无踪空有怨。\n锦字新词。\n青鸟衔来恼暗期。\n桃溪得路。\n直到仙家留客处。\n今日东邻。\n远忆当年窥宋人。"
  ],
  [
    "减字木兰花",
    "王之望",
    "糟糠相乐。\n早共梁鸿同隐约。\n著籍天门。\n隔品新封感帝恩。\n满堂儿女。\n妇捧金杯孙屡舞。\n白发卿卿。\n与尔尊前作寿星。"
  ],
  [
    "丑奴儿・采桑子",
    "王之望",
    "蒙泉秋色登临处，愁送将归。\n一梦经时。\n肠断佳人、犹唱渭城词。\n春来重醉分携地，人在天涯。\n别後应知。\n两鬓萧萧、多半已成丝。"
  ],
  [
    "丑奴儿・采桑子",
    "王之望",
    "去年池馆同君醉，正是花时。\n隔院韶辉。\n桃李欣欣、如与故人期。\n相望两地今千里，还对芳菲。\n春色分谁。\n雨惨风愁、依旧可怜枝。"
  ],
  [
    "惜分飞",
    "王之望",
    "要眇新声生宝柱。\n弹到离肠断处。\n细落檐花雨。\n夜阑清唱行云住。\n洞府春长还易暮。\n凡客暂来终去。\n不忍回头觑。\n乱山流水桃溪路。"
  ],
  [
    "醉花阴",
    "王之望",
    "弧门此日犹能记。\n叹居诸难系。\n弹指片声中，不觉流年，五十还加二。\n儿童寿酒邀翁醉。\n笑欣欣相戏。\n休画老人星，白发苍髯，怎解如翁似。"
  ],
  [
    "鹧鸪天",
    "王之望",
    "撩乱江云雪欲飞。\n小轩幽会酒行时。\n佳人喜得鸳鸯侣，豪客争题鹦鹉词。\n歌舞地，喜追随。\n歙州端恨外迁迟。\n谪仙狂监从来识，七步初看子建诗。"
  ],
  [
    "虞美人",
    "王之望",
    "鸳鸯碧瓦寒留雪。\n玉树先春发。\n小楼歌舞夜流连。\n月落参横、一梦绕梅边。\n尊前酒量谁能惜。\n都是高阳客。\n十分莫厌羽觞传。\n半醉娉婷、云鬓亸金钿。"
  ],
  [
    "小重山",
    "王之望",
    "幂幂轻云护晓霜。\n银花千万朵，烂韶光。\n宝山金字屡更张。\n笙箫远，帘幕閟重廊。\n车马暗尘香。\n一邦如蜡日，尽豪狂。\n游人归路笑声长。\n长歌里，击壤咏陶唐。"
  ],
  [
    "临江仙",
    "王之望",
    "十二峰前朝复暮，忽愁望断行云。\n梦回江浦晓风清。\n远山思翠黛，蔓草记罗裙。\n锦字织成千万恨，翻成第入新声。\n幽期谁为反离魂。\n主人无浪语，狂客最锺情。"
  ],
  [
    "临江仙",
    "王之望",
    "霓作衣裳冰作面，铅华不涴天真。\n临风几待逐行云。\n自从留得住，不肯系仙裙。\n对客挥毫惊满座，银钩虿尾争新。\n数行草圣妙如神。\n从今王逸少，不学卫夫人。"
  ],
  [
    "临江仙",
    "王之望",
    "家在蓬莱山下住，乘风时到尘寰。\n双凫偶堕网罗间。\n惊容凝粉泪，愁鬓乱云鬟。\n人世风波难久驻，云霞终反仙关。\n虚无仙路拥归鸾。\n却随烟雾去，长向洞天闲。"
  ],
  [
    "菩萨蛮",
    "葛立方",
    "井梧叶叶秋风晚。\n东篱点点金钱满。\n开急为重阳。\n日烘深院香。\n幽姿无众草。\n莫恨生非早。\n嚼蕊傍池台。\n寿公桑落杯。"
  ],
  [
    "沙塞子",
    "葛立方",
    "天生玉骨冰肌。\n瘦损也、知他为谁。\n□寒底、傲霜凌雪，不教春知。\n高楼横笛试轻吹。\n要一片、花飞酒卮。\n拚沈醉、帽帘斜插，折取南枝。"
  ],
  [
    "春光好",
    "葛立方",
    "去年曾寿生朝。\n正菊黄、初舒翠翘。\n今岁雕堂重预宴，梨雪香飘。\n明年应傍丹霄。\n看宝胯、重重在腰。\n鹊尾吹香笼绣段，且醉金蕉。"
  ],
  [
    "西江月",
    "葛立方",
    "风送丹枫卷地，霜乾枯苇鸣溪。\n兽炉重展向深闺。\n红入麒麟方炽。\n翠箔底垂银蒜，罗帏小钉金泥。\n笙歌送我玉东西。\n谁管摇花舞砌。"
  ],
  [
    "蝶恋花",
    "葛立方",
    "缇室群阴清晓散。\n灰动葭莩，渐觉微阳扇。\n日永绣工才一线。\n挈壶已报添银箭。\n六幕无尘开碧汉。\n非雾非烟，彷佛登台见。\n梅萼飘香萦小宴。\n霞浆莫放琉璃浅。"
  ],
  [
    "清平乐",
    "葛立方",
    "文章惊世。\n半挹南宫第。\n蟾窟澄辉天似洗。\n折得窅窊丹桂。\n当年蓬矢生贤。\n流霞满祝长年。\n更愿巨鳌连钓，枫宸第一胪传。"
  ],
  [
    "减字木兰花",
    "葛立方",
    "摇毫铸藻。\n纵有微之应压倒。\n万里鹏程。\n南省今书淡墨名。\n胪传丹陛。\n月里桂花先著袂。\n雁塔高题。\n玉季巍科尚觉低。"
  ],
  [
    "行香子",
    "葛立方",
    "风透纱窗。\n叶落银床。\n夹缬林、吹下严霜。\n新浮蚁，班坐飞觞。\n有岩中秀，篱中艳，洛中香。\n金钿放蕊，玉粒争芳。\n惯年年、来趁清商。\n不应素节，还有花王。\n看正封诗，龟年调，太真狂。"
  ],
  [
    "玉楼春",
    "葛立方",
    "青女飞花浓剪水。\n寒气霏微度窗纸。\n人间那得骨为帘，有麒麟尊有蚁。\n笙簧冻涩闲纤指。\n香雾暖熏罗帐底。\n却教试作忽雷声，往往惊开桃与李。"
  ],
  [
    "瑞鹧鸪",
    "葛立方",
    "榴花庭院戏氍毹。\n水剪双眸画不如。\n莫恨未能通瑟，只今先已辩之无。\n虎晴浅缀新花帽，龙脑浓熏小绣襦。\n乃祖未须贻厥力，及时须读五车书。"
  ],
  [
    "浪淘沙",
    "葛立方",
    "休看辋川图。\n未是幽居。\n何如云水绕储胥。\n新湿青红开栋宇，雾拱风疏。\n小圃秀郊墟。\n花破平芜。\n五峰列影水平铺。\n只欠五城楼十二，便是蓬壶。"
  ],
  [
    "卜算子",
    "葛立方",
    "明镜盖红蕖，轩户临烟渚。\n珠帘淡淡风，香里开尊俎。\n莫把碧筒弯，恐带荷心苦。\n唤我溪边太乙舟，潋滟盛芳醑。"
  ],
  [
    "卜算子",
    "葛立方",
    "袅袅水芝红，脉脉蒹葭浦。\n淅淅西风淡淡烟，几点疏疏雨。\n草草展杯觞，对此盈盈女。\n叶叶红衣当酒船，细细流霞举。"
  ],
  [
    "减字木兰花",
    "葛立方",
    "张南周北。\n谩说清漳摇绀碧。\n何似幽栖。\n甥舅相望共一溪。\n璇题沙版。\n不用买邻糜百万。\n余户增辉。\n庭列芝兰户戟枝。"
  ],
  [
    "夜行船",
    "葛立方",
    "百尺雕堂悬蜀绣。\n珠帘外、玉阑琼甃。\n调鼎名家，吹箫贤胄，新卜凤皇佳繇。\n银叶添香香满袖。\n满金杯、寿君芳酒。\n喜动蟾宫，祥生熊帐，应在细君归後。"
  ],
  [
    "好事近",
    "葛立方",
    "几骑汉旌回，喜动满川花木。\n遥睇清淮古岸，散离愁千斛。\n烟笼沙嘴定连艘，鹊脚蘸波绿。\n归话隔年心事，秉夜阑银烛。"
  ],
  [
    "好事近",
    "葛立方",
    "归日指清明，肯把话言轻食。\n已是飞花时候，赖东风无力。\n青帘沽酒送春归，莫惜万金掷。\n屈指明年春事，有红梅消息。"
  ],
  [
    "朝中措",
    "葛立方",
    "暂时莫荡出燕然。\n冰柱冻层檐。\n时节马蹄归路，杨花乱扑征鞯。\n如今归去，银铛宜见，七宝床边。\n待得退朝花底，家人争卷珠帘。"
  ],
  [
    "春光好",
    "葛立方",
    "禁烟却酿新愁。\n正系马、清淮渡头。\n後日清明催叠鼓，应在扬州。\n归时元已临流。\n要绮陌、芳郊恣游。\n三月羁怀当一洗，莫放觥筹。"
  ],
  [
    "虞美人",
    "魏杞",
    "冰肤玉面孤山裔。\n肯到人间世。\n天然不与百花同。\n却恨无情轻付、与东风。\n丽谯三弄江梅晓。\n立马溪桥小。\n只应明月最相思。\n曾见幽香一点、未开时。"
  ],
  [
    "卜算子",
    "魏杞",
    "一叶鉴中来，两岸青山起。\n送我红蕖万柄香，疑在蓬壶里。\n天地莹无尘，巾袂凉如水。\n白浪无声月自高，不是人间世。"
  ],
  [
    "人月圆",
    "陈知柔",
    "鬓缘心事随时改，依旧在天涯。\n多情惟有，篱边黄菊，到处能华。"
  ],
  [
    "临江仙",
    "许庭",
    "不见昭阳宫内柳，黄金齐拈轻柔。\n东君昨夜到皇州。\n玉阶金井，无处不风流。\n怅望翠华春欲暮，六宫都锁春愁。\n暖风吹动绣帘钩。\n飞花委地，时转玉香球。"
  ],
  [
    "临江仙",
    "许庭",
    "不见隋河堤上柳，绿阴流水依依。\n龙舟东下疾於飞。\n千条万叶，浓翠染旌旗。\n记得当年春去也，锦帆不见西归。\n故抛轻絮点人衣。\n如将亡国恨，说与路人知。"
  ],
  [
    "临江仙",
    "许庭",
    "不见陶家门外柳，柴扉一径遥通。\n闭门终日掩清风。\n感君高节，绿荫向人浓。\n篱落萧疏鸡犬静，日长飞絮蒙蒙。\n先生一醉万缘空。\n经时高卧，不到翠阴中。"
  ],
  [
    "临江仙",
    "许庭",
    "不见都门亭畔柳，春来绿尽长条。\n柳边行色马萧萧。\n一枝折赠，相见又何朝。\n酒尽曲终人去也，风前亦自无聊。\n祗应於我恨偏饶。\n东君特地，付与沈郎腰。"
  ],
  [
    "临江仙",
    "许庭",
    "不见灞陵原上柳，往来过尽蹄轮。\n朝离南楚暮西秦。\n不成名利，赢得鬓毛新。\n莫怪枝条憔悴损，一生唯苦征尘。\n两三烟树倚孤村。\n夕阳影里，愁杀宦游人。"
  ],
  [
    "清平乐",
    "邵某",
    "阿郎去日。\n不道长为客。\n底事桐庐无处觅。\n却得广州消息。\n江头一支兰船。\n风雨湘妃庙前。\n死恨无情江水，送郎一去三年。"
  ],
  [
    "如梦令",
    "陈祖安",
    "月直金波潋滟。\n此去水仙不远。\n霜重夜风清，骨冷□□□□。\n谁见。\n谁见。\n醉眼参横斗转。"
  ],
  [
    "点绛唇",
    "王十朋",
    "野态芳姿，枝头占得春长久。\n怕钩衣袖。\n不放攀花手。\n试问东山，花似当时否。\n还依旧。\n谪仙去後。\n风月今谁有。"
  ],
  [
    "点绛唇",
    "王十朋",
    "庭院深深，异香一片来天上。\n傲春迟放。\n百卉皆推让。\n忆昔西都，姚魏声名旺。\n堪惆怅。\n醉翁何往。\n谁与花标榜。"
  ],
  [
    "点绛唇",
    "王十朋",
    "近侍盈盈，向人自笑还无语。\n牡丹飘雨。\n开作群芳主。\n柔美温香，剪染劳天女。\n青春去。\n花间歌舞。\n学个狂韩愈。"
  ],
  [
    "点绛唇",
    "王十朋",
    "芳友依依，结根遥向深林外。\n国香风递。\n始见殊萧艾。\n雅操幽姿，不怕无人采。\n堪纫佩。\n灵均千载。\n九畹遗芳在。"
  ],
  [
    "点绛唇",
    "王十朋",
    "仙友苍苍，西风吹散天香好。\n暗飘龙脑。\n金栗枝头小。\n谁种丹霄，造化玄功妙。\n真堪笑。\n学仙疏谬。\n有似西河老。"
  ],
  [
    "点绛唇",
    "王十朋",
    "雪径深深，北枝贪睡南枝醒。\n暗香疏影。\n孤压群芳顶。\n玉艳冰姿，妆点园林景。\n凭阑咏。\n月明溪静。\n忆昔林和靖。"
  ],
  [
    "点绛唇",
    "王十朋",
    "霜蕊鲜鲜，野人开径新栽植。\n冷香佳色。\n趁得重阳摘。\n预约比邻，有酒须相觅。\n东篱侧。\n为花辞职。\n古有陶彭泽。"
  ],
  [
    "点绛唇",
    "王十朋",
    "羽盖垂垂，玉英乱簇春光满。\n韵香清远。\n暖日烘庭院。\n露褒琼枝，脸透何郎晕。\n凝余恨。\n古人不见。\n谁与花公论。"
  ],
  [
    "点绛唇",
    "王十朋",
    "毗舍遥遥，异香一炷驰名久。\n妙香稀有。\n鼻观深参透。\n问讯东来，知□谁先後。\n称仙友。\n十花为偶。\n近有江西守。"
  ],
  [
    "点绛唇",
    "王十朋",
    "春色融融，东风吹散花千树。\n雪香飘处。\n寒食江村暮。\n左掖看花，多少词人赋。\n花无语。\n一枝春雨。\n惟有香山句。"
  ],
  [
    "点绛唇",
    "王十朋",
    "秀色娟娟，最宜雨沐风梳际。\n径幽香细。\n草滴青襟袂。\n一日才无，便觉生尘态。\n轩窗外。\n数竿相对。\n不减王猷爱。"
  ],
  [
    "点绛唇",
    "王十朋",
    "丝蕊垂垂，嫣然一笑新妆就。\n锦亭前後。\n燕子来时候。\n谁恨无香，试把花枝嗅。\n风微透。\n细熏锦袖。\n不止嘉州有。"
  ],
  [
    "点绛唇",
    "王十朋",
    "十里西湖，淡妆浓抹如西子。\n藕花簪水。\n清净香无比。\n记得曾游，短棹红云里。\n聊相拟。\n一盆池水。\n十里西湖似。"
  ],
  [
    "点绛唇",
    "王十朋",
    "畏日炎炎，梵香一炷熏亭院。\n鼻根充满。\n好利心殊浅。\n贝叶书名，名义谁能辨。\n西风远。\n胜鬟不见。\n喜见琼花面。"
  ],
  [
    "点绛唇",
    "王十朋",
    "南国名花，向人无语长含笑。\n缘香囊小。\n不肯全开了。\n花笑何人，鹤相诗词好。\n须知道。\n一经品藻。\n又压前诗倒。"
  ],
  [
    "点绛唇",
    "王十朋",
    "蜡换梅姿，天然香韵初非俗。\n蝶驰蜂逐。\n蜜在花梢熟。\n岩壑深藏，几载甘幽独。\n因坡谷。\n一标题目。\n高价掀兰菊。"
  ],
  [
    "点绛唇",
    "王十朋",
    "清夜沈沈，携来深院柔枝小。\n俪兰开巧。\n雪里乘风袅。\n温室寒祛，旖旎仙姿早。\n看成好。\n花仙欢笑。\n不管年华老。"
  ],
  [
    "点绛唇",
    "王十朋",
    "落木萧萧，琉璃叶下琼葩吐。\n素香柔树。\n雅称幽人趣。\n无意争先，梅蕊休相妒。\n含春雨。\n结愁千绪。\n似忆江南主。"
  ],
  [
    "点绛唇",
    "王十朋",
    "阑槛阴沈，紫云呈瑞馀寒凛。\n卷帘猗枕。\n香逼幽人寝。\n入梦何年，庐阜闻名稔。\n风流甚。\n阿谁题品。\n唤作熏笼锦。"
  ],
  [
    "失调名",
    "刘大辨",
    "凌云多少功业。"
  ],
  [
    "长相思令・长相思",
    "吴淑姬2",
    "烟霏霏。\n雪霏霏。\n雪向梅花枝上堆。\n春从何处回。\n醉眼开。\n睡眼开。\n疏影横斜安在哉。\n从教塞管催。"
  ],
  [
    "西江月",
    "石安民",
    "飞阁下临无地，层峦上出重霄。\n重阳未到客登高。\n信是今年秋早。\n随意烟霞笑傲，多情猿鹤招邀。\n山翁笑我太丰标。\n竹杖棕鞋桐帽。"
  ],
  [
    "失调名",
    "魏之",
    "挂天师，撑著眼，直下觑。\n骑个生狞大艾虎。\n闲神浪鬼，辟他方远方，大胆底，更敢来、上门下户。"
  ],
  [
    "点绛唇",
    "曾协",
    "小驻征骖，一尊古寺留君住。\n六花无数。\n飞舞朝天路。\n上苑繁华，却似词章富。\n春将暮。\n玉鞭凝伫。\n总是经行处。"
  ],
  [
    "点绛唇",
    "曾协",
    "乱叠香罗，玉纤微把燕支污。\n靓妆无数。\n十里扬州路。\n怨绿啼红，总道春归去。\n君知否。\n画阑幽处。\n留得韶光住。"
  ],
  [
    "浣溪沙",
    "曾协",
    "昼漏新来一倍长。\n众宾沾醉尚传觞。\n浓云遮日惜红妆。\n应是主人归凤沼，为传芳讯到黄堂。\n腰围恰恰束金黄。"
  ],
  [
    "秦楼月・忆秦娥",
    "曾协",
    "清秋月。\n长空万里烟华白。\n烟华白。\n江云收尽，楚天一色。\n莼丝惹起思归客。\n清光正好伤离别。\n伤离别。\n五湖烟水，伴人愁绝。"
  ],
  [
    "桃源忆故人",
    "曾协",
    "野亭问柳今朝试。\n更访小园开未。\n月下山横空际。\n两两修眉对。\n骚人对此增高致。\n意入笔端清邃。\n投分周郎心醉。\n真解消人意。"
  ],
  [
    "踏莎行",
    "曾协",
    "柳眼传情，花心蹙恨。\n春风处处关方寸。\n朱帘卷尽画屏间，云鬟半亸罗衣褪。\n燕语莺啼，日长人困。\n鱼沈雁断无音信。\n琵琶声乱篆烟斜，寸肠欲断无人问。"
  ],
  [
    "凤栖梧・蝶恋花",
    "曾协",
    "柳弄轻黄花泣露。\n万叠春山，不记尘寰路。\n日射霜林烟罩素。\n长空不著纤云污。\n历历远村明可数。\n绿涨前溪，渺渺迷津渡。\n客子光阴能几许。\n画图拟卷晴川去。"
  ],
  [
    "好事近",
    "曾逮",
    "满树叶繁枝重，缀青黄千百。"
  ],
  [
    "菩萨蛮",
    "王炎1",
    "远风江急潮来晚。\n晚来潮急江风远。\n横岸断山青。\n青山断岸横。\n寄书无雁系。\n系雁无书寄。\n归梦只江西。\n西江只梦归。"
  ],
  [
    "梅花引",
    "王炎1",
    "裁征衣。\n寄征衣。\n万里征人音信稀。\n朝相思。\n暮相思。\n滴尽真珠，如今无泪垂。\n闺中幼妇红颜少。\n应是玉关人更老。\n几时归。\n几时归。\n开尽牡丹，看看到荼䕷。"
  ],
  [
    "秋蕊香",
    "毛并",
    "荡暖花风满路。\n织翠柳阴和雾。\n曲池斗草旧游处。\n忆试春衫白苎。\n暗惊节意朱弦柱。\n送春去。\n晓来一阵扫花雨。\n惆怅蔷薇在否。"
  ],
  [
    "渔家傲",
    "毛并",
    "极目丹枫迎霁晓。\n山明水净新霜早。\n燕去鸿归无事了。\n天渺渺。\n风吹平野低寒草。\n渐过初冬时节好。\n寻梅踏雪城南道。\n追忆旧游人已老。\n欢更少。\n孤怀拟共谁倾倒。"
  ],
  [
    "好事近",
    "毛并",
    "飞盖满南园，想见八仙遥集。\n几树海棠开遍，正新晴天色。\n休辞一醉任扶还，衣上酒痕湿。\n便恐岁华催去，听秋虫相泣。"
  ],
  [
    "渔家傲",
    "毛并",
    "杨子津头风色暮。\n孤舟渺渺江南去。\n忆得佳人临别处。\n愁返顾。\n青山几点斜阳树。\n可忍归期无定据。\n天涯已听边鸿度。\n昨夜乡心留不住。\n无驿数。\n梦中行了来时路。"
  ],
  [
    "江城子",
    "毛并",
    "神仙楼观梵王宫。\n月当中。\n望难穷。\n坐听三通，谯鼓报笼铜。\n还忆当年京辇旧，车马会，五门东。\n华堂歌舞间笙钟。\n夕香。\n度花风。\n翠袖传杯，争劝紫髯翁。\n归去不堪春梦断，烟雨晓，乱山重。"
  ],
  [
    "江城子",
    "毛并",
    "倚墙高树落惊禽。\n小窗深。\n夜沈沈。\n酒醒灯昏，人静更愁霖。\n惆怅行云留不住，携手处，却分襟。\n悠悠风月两关心。\n拥孤衾。\n恨难禁。\n何况一春，憔悴到如今。\n最苦清宵无寐极，相见梦，也难寻。"
  ],
  [
    "画堂春",
    "毛并",
    "华灯收尽雪初残。\n踏青还尔游盘。\n落梅强半已飞翻。\n划地春寒。\n多病故人日远，几时双燕来还。\n可怜楼上一凭栏。\n不见长安。"
  ],
  [
    "浪淘沙",
    "毛并",
    "帘幕燕双飞。\n春共人归。\n东风恻恻雨霏霏。\n水满西池花满地，追惜芳菲。\n回首昔游非。\n别梦依稀。\n一成春瘦不胜衣。\n无限楼前伤远意，芳草斜晖。"
  ],
  [
    "醉落魄・一斛珠",
    "毛并",
    "暮寒凄冽。\n春风探绕南枝发。\n更无人处增清绝。\n冷蕊孤香，竹外朦胧月。\n西洲昨梦凭谁说。\n攀翻剩忆经年别。\n新愁怅望催华发。\n雀江头，一树垂垂雪。"
  ],
  [
    "眼儿媚",
    "毛并",
    "小溪微月淡无痕。\n残雪拥孤村。\n攀条弄蕊，春愁相值，寂默无言。\n忍寒宜主何人见，应怯过黄昏。\n朝阳梦断，熏残沈水，谁为招魂。"
  ],
  [
    "谒金门",
    "毛并",
    "春已半。\n芳草池塘绿遍。\n山北山南花烂熳。\n日长蜂蝶乱。\n闲掩屏山六扇。\n梦好强教惊断。\n愁对画梁双语燕。\n故心人不见。"
  ],
  [
    "谒金门",
    "毛并",
    "伤离索。\n犹记并肩池阁。\n病起绿窗闲倚薄。\n一秋天气恶。\n玉臂都宽金约。\n歌舞新来忘却。\n回首故人天一角。\n半江枫又落。"
  ],
  [
    "玉楼春",
    "毛并",
    "日长澹澹光风转。\n小尾黄蜂随早燕。\n行寻香迳不逢人，惟有落红千万片。\n酒成憔悴花成怨。\n闲杀羽觞难会面。\n可堪春事已无多，新笋遮墙苔满院。"
  ],
  [
    "玉楼春",
    "毛并",
    "曲房小院匆匆过。\n急鼓疏钟催又去。\n来如春梦几多时，去似朝云无觅处。\n金瓶落井翻相误。\n可惜馨香随手故。\n锦囊空有断肠书，彩笔不传长恨句。"
  ],
  [
    "蝶恋花",
    "毛并",
    "罗袜匆匆曾一遇。\n乌鹊归来，怨感流年度。\n别袖空看啼粉污。\n相思待倩谁分付。\n残雪江村回马路。\n袅袅春寒，帘晚空凝伫。\n人在梅花深处住。\n梅花落尽愁无数。"
  ],
  [
    "应天长令・应天长",
    "毛并",
    "曲栏十二闲亭沼。\n履迹双沈人悄悄。\n被池寒，香炉小。\n梦短女墙莺唤晓。\n柳风轻袅袅。\n门外落花多少。\n日日离愁萦绕。\n不知春过了。"
  ],
  [
    "点绛唇",
    "毛并",
    "夜色侵霜，萧萧络纬啼金井。\n梦寒初惊。\n一倍铜壶永。\n无限思量，展转愁重省。\n熏炉冷。\n起来人静。\n窗外梧桐影。"
  ],
  [
    "调笑・调笑令",
    "洪适",
    "南土。\n贤铜虎。\n黄木湾头腾好语。\n骑羊执穗神仙五。\n拭目摩肩争睹。\n无双治行今犹古。\n嘉瑞流传乐府。"
  ],
  [
    "调笑・调笑令",
    "洪适",
    "寒食。\n人如织。\n藉草临流罗饮席。\n阳春有脚森双戟。\n和气欢声洋溢。\n洲边药灶成陈迹。\n九曜摩挲奇石。"
  ],
  [
    "调笑・调笑令",
    "洪适",
    "奇货。\n归帆过。\n击鼓吹箫相应和。\n楼前高浪风掀簸。\n渔唱一声山左。\n胡床邀月轻云破。\n玉麈飞谈惊座。"
  ],
  [
    "调笑・调笑令",
    "洪适",
    "名世。\n花无二。\n高压阇提倾末利。\n素丝缕缕联芳蕊。\n一片云生宝髻。\n屑沈碎麝香肌细。\n剩馥熏成心字。"
  ],
  [
    "调笑・调笑令",
    "洪适",
    "音乐。\n传佳作。\n盖海旌幢开观阁。\n绮霞飞渡青油幕。\n好是登临行乐。\n当时朝汉心倾藿。\n望断长安城郭。"
  ],
  [
    "调笑・调笑令",
    "洪适",
    "弱水。\n天无际。\n相去扶胥知几里。\n高亭东望阳乌起。\n杲杲晨光初洗。\n蓬莱欲住宁无计。\n一展弥天鹏翅。"
  ],
  [
    "调笑・调笑令",
    "洪适",
    "佳节。\n初春月。\n飞盖倾城尊俎列。\n安期驾鹤朝金阙。\n丹灶分留岩穴。\n山中花笑秦皇拙。\n祠殿荒凉虚设。"
  ],
  [
    "调笑・调笑令",
    "洪适",
    "饮器。\n贪泉水。\n山乳涓涓甘似醴。\n怀金嗜宝随人意。\n枉受恶名难洗。\n真清方伯端无比。\n未使吴君专美。"
  ],
  [
    "调笑・调笑令",
    "洪适",
    "深浦。\n停舟处。\n只恐越装相染污。\n奇香一见如泥土。\n投著水中归去。\n令公早晚回朝著。\n无物迟留鸣橹。"
  ],
  [
    "调笑・调笑令",
    "洪适",
    "明月。\n舟初歇。\n三峡重过惊久别。\n玉环留与人间说。\n诗罢离肠千结。\n相思朝暮流泉咽。\n雾锁青山愁绝。"
  ],
  [
    "渔家傲引・渔家傲",
    "洪适",
    "正月东风初解冻。\n渔人撒网波纹动。\n不识雕梁并绮栋。\n扁舟重。\n眠鸥浴雁相迎送。\n溪北画桥弯螮蝀。\n溪南古岸添青葑。\n长把鱼钱寻酒瓮。\n春一梦。\n起来拈笛成三弄。"
  ],
  [
    "渔家傲引・渔家傲",
    "洪适",
    "二月垂杨花糁地。\n荻芽迸绿春无际。\n细雨斜风浑不避。\n青笠底。\n三三两两鸣桹起。\n新妇矶边云接袂。\n女儿浦口山堆髻。\n一拥河豚千百尾。\n摇食指。\n城中虚却鱼虾市。"
  ],
  [
    "渔家傲引・渔家傲",
    "洪适",
    "三月愁霖多急雨。\n桃江绿浪迷洲渚。\n西塞山边飞白鹭。\n烟横素。\n一声欸乃山深处。\n红雨缤纷因水去。\n行行寻得神仙侣。\n楼阁五云心不住。\n分凤侣。\n重来翻恨花相误。"
  ],
  [
    "渔家傲引・渔家傲",
    "洪适",
    "四月圆荷钱学铸。\n鳞鳞波暖鸳鸯语。\n无数燕雏来又去。\n鱼未取。\n钓丝直上蜻蜓聚。\n风弄碧漪摇岛屿。\n奇云蘸影千峰舞。\n骑马官人江上驻。\n天且暮。\n借舟送过沧波渡。"
  ],
  [
    "渔家傲引・渔家傲",
    "洪适",
    "五月河中菱荇遍。\n丝纶欲下相萦绊。\n却掉船来芳草岸。\n呼侣伴。\n蓑衣不把金章换。\n碧落云高星烂烂。\n波心举网星光乱。\n跃出鲤鱼长尺半。\n回首看。\n孤灯一点风吹散。"
  ],
  [
    "渔家傲引・渔家傲",
    "洪适",
    "六月长江无暑气。\n怒涛漱壑侵沙觜。\n轻舟随浪起。\n何不畏。\n从来惯作风波计。\n别溆藕花舒锦绮。\n采莲三五谁家子。\n问我买鱼相调戏。\n飘芰制。\n笑声咭咭花香里。"
  ],
  [
    "渔家傲引・渔家傲",
    "洪适",
    "七月凛秋飞叶响。\n长吟杳杳澄江上。\n秃尾槎头添一网。\n丝自纺。\n新炊菰饭更相饷。\n渡口青烟藏叠嶂。\n岸旁红蓼翻轻浪。\n沈浮双漾漾。\n闻鸣桨。\n高飞拍拍穿林莽。"
  ],
  [
    "渔家傲引・渔家傲",
    "洪适",
    "八月紫莼浮绿水。\n细鳞巨口鲈鱼美。\n画舫问渔篙暂舣。\n欣然喜。\n金齑顷刻尝珍味。\n涌雾驱云天似洗。\n静看星斗迎蟾桂。\n枕棹眠蓑清不睡。\n无名利。\n谁人分得逍遥意。"
  ],
  [
    "渔家傲引・渔家傲",
    "洪适",
    "九月芦香霜旦旦。\n丹枫落尽吴江岸。\n长濑黄昏张蟹断。\n灯火乱。\n圆沙惊起行行雁。\n半夜系船桥北岸。\n三杯睡著无人唤。\n睡觉只疑桥不见。\n风已变。\n缆绳吹断船头转。"
  ],
  [
    "渔家傲引・渔家傲",
    "洪适",
    "十月橘洲长鼓枻。\n潇湘一片尘缨洗。\n斩得钓竿斑染泪。\n中夜里。\n时闻鼓瑟湘妃至。\n白发垂纶孙又子。\n得钱沽酒长长醉。\n小艇短篷真活计。\n家云水。\n更无王役并田税。"
  ],
  [
    "渔家傲引・渔家傲",
    "洪适",
    "子月水寒风又烈。\n巨鱼漏网成虚设。\n圉圉从它归丙穴。\n谋自拙。\n空归不管旁人说。\n昨夜醉眠西浦月。\n今宵独钓南溪雪。\n妻子一船衣百结。\n长欢悦。\n不知人世多离别。"
  ],
  [
    "渔家傲引・渔家傲",
    "洪适",
    "腊月行舟冰凿罅。\n潜鳞透暖偏堪射。\n岁岁年年篷作舍。\n三冬夜。\n牛衣自暖何须借。\n滕六晚来方命驾。\n千山绝影飞禽怕。\n江上雪如花片下。\n宜入画。\n一蓑披著归来也。"
  ],
  [
    "鹧鸪天",
    "洪适",
    "报答风光思更新。\n安排好语续阳春。\n罗胸玉藻英华别，信手银钩点画匀。\n歌妙曲，想光尘。\n相望尺五叹参辰。\n曲终强对红颜笑，欠我高谈惊座人。"
  ],
  [
    "生查子",
    "洪适",
    "廉纤小雨来，噤瘆轻寒乍。\n丝竹送迎时，灯火阑珊夜。\n铜壶漏故迟，银烛花频灺。\n怀我独醒人，健笔方飞洒。"
  ],
  [
    "蝶恋花",
    "洪适",
    "漠漠水田飞白鹭。\n夏木阴阴，巧啭黄鹂语。\n金匮诗人新得句。\n江山应道来何暮。\n好向金门联步武。\n何事双旌，却为丹丘驻。\n琼斝十分须一举。\n看看紫诏催归去。"
  ],
  [
    "减字木兰花",
    "洪适",
    "藩车容裔。\n挺挺风流追两地。\n粲斗分星。\n诗句当年汗简青。\n疏帘披绣。\n共看横云晴出岫。\n新月如钩。\n来照琼彝醉小楼。"
  ],
  [
    "好事近",
    "洪适",
    "风细晚轩凉，妙句初挥新墨。\n绿水池中宾佐，对嫩荷擎绿。\n坐看微月上云头，清臂映寒玉。\n只恐朝来酒醒，有文书羁束。"
  ],
  [
    "虞美人",
    "洪适",
    "芭蕉滴滴窗前雨。\n望断江南路。\n乱云重叠几多山。\n不似倦飞鸥鹭、便知还。\n角声更听谯门弄。\n夜夜思归梦。\n鄱江楼下水含漪。\n孤负钓滩烟艇、绿蓑衣。"
  ],
  [
    "卜算子",
    "洪适",
    "修竹拂疏棂，淡月侵凉榭。\n四畔青山进好风，金鸭香煤。\n宝唾粲珠玑，长袖飘兰麝。\n莫问更楼夜若何，且结高阳社。"
  ],
  [
    "江城子",
    "洪适",
    "冥冥云屿两经秋。\n落霞收。\n断烟留。\n小阁凉生，清馥凝金虬。\n乘兴开颜那草草，烦玉腕，举琼舟。\n明年此日楚江头。\n极层楼。\n望丹丘。\n只恐溪山，千里碍凝眸。\n重倚阑干相忆处，寻过雁，作书邮。"
  ],
  [
    "减字木兰花",
    "洪适",
    "使君情素。\n念我明朝行县去。\n一醉相留。\n和气欢声到小楼。\n暂时南北。\n莫唱渭城朝雨曲。\n此去农郊。\n收拾童儿五裤谣。"
  ],
  [
    "浣溪沙",
    "洪适",
    "邦伯今推第一流。\n几因歌席负诗筹。\n一时文采说台州。\n雨脚渐收风入牖，云心初破月窥楼。\n翠眉相映晚山秋。"
  ],
  [
    "好事近",
    "洪适",
    "小阁过重阳，愁对轻篁团色。\n喜得蛮笺新唱，似夜光明月。\n萸房菊蕊定相怜，酩酊误蕉叶。\n犹记去年今夜，听歌声清切。"
  ],
  [
    "清平乐",
    "洪适",
    "风鬟飞乱。\n寒入秦筝雁。\n情似云阴浑未展。\n雨脚更飘银线。\n横枝有意先开。\n玉尘欲伴金。\n何日舞歌扇，後堂重到惟梅。"
  ],
  [
    "好事近",
    "洪适",
    "缥酒颂青春，不减宜城桑落。\n楼下玉人凝笑，散万英千萼。\n绣衣当日帝王州，横飞看雕鹗。\n闻道赐环书下，向金门持橐。"
  ],
  [
    "鹧鸪天",
    "洪适",
    "领客携尊花底开。\n薄寒初送雨声来。\n一声未弄林间笛，几片低飞阁下梅。\n酬的，少迟回。\n不妨春雪撒银杯。\n玉肌莫放清香散，更待晴时赏一回。"
  ],
  [
    "浣溪沙",
    "洪适",
    "整顿春衫欲跨鞍。\n一杯相属少开颜。\n愁眉不似旧时弯。\n未见两星添柳宿，忍教三叠唱阳关。\n相思空望会稽山。"
  ],
  [
    "浣溪沙",
    "洪适",
    "报道倾城出洞房。\n水边疏影弄清香。\n风流更有小鸳鸯。\n蝉鬓半含花下笑，蛾眉相映醉时妆。\n梦魂不到白云乡。"
  ],
  [
    "浣溪沙",
    "洪适",
    "玉颊微醺怯晚寒。\n可怜凝笑整双翰。\n枝头一点为谁酸。\n只恐轻飞烟树里，好教斜插鬓云边。\n淡妆仍向醉中看。"
  ],
  [
    "浣溪沙",
    "洪适",
    "忆得熙春晓立班。\n使星曾入紫微垣。\n归来小饮友芝兰。\n投辖风流今复见，开尊礼数自来宽。\n更看宝唾写乌阑。"
  ],
  [
    "清平乐",
    "洪适",
    "轻红淡白。\n蓬阆神仙谪。\n魏紫姚黄夸异色。\n到得海边初识。\n玉阑不语如颦。\n虚教春尽三分。\n却问檀心谁向，多情更属东君。"
  ],
  [
    "生查子",
    "洪适",
    "桃疏蝶惜香，柳困莺惊絮。\n日影过帘旌，多少愁情绪。\n红惨武陵溪，绿暗章台路。\n春色似行人，无意花间住。"
  ],
  [
    "思佳客",
    "洪适",
    "花信今无一半风。\n芙蓉出水几时红。\n看成弱柳阴阴绿，自在迁莺巧语中。\n风傍户，月留空。\n金尊相对醉珠栊。\n归鞭欲指江南去，回首霞标忆旧峰。"
  ],
  [
    "朝中措",
    "洪适",
    "当年召父治南阳。\n千室颂慈祥。\n今代天台太守，声名已达岩廊。\n风流闲暇，胡床乘兴，燕寝凝香。\n好去花砖视草，珠庭喜见微黄。"
  ],
  [
    "朝中措",
    "洪适",
    "江西文派有新图。\n诗律嗣东湖。\n十首齐安书事，君王曾问相如。\n牙签翻架，银钩落纸，美玉明珠。\n见说诏岁金匮，後来天下浑无。"
  ],
  [
    "朝中措",
    "洪适",
    "青云垂下不争程。\n绣斧记澄清。\n黄木湾头人闹，耳边都是欢声。\n仙家咫尺，波涵渤澥，路挹蓬瀛。\n十日东君不老，一星南极长明。"
  ],
  [
    "朝中措",
    "洪适",
    "斗南楼阁舞祥云。\n为寿几多人。\n有酒恰如东海，年年为满金尊。\n无双治行，儿童咏德，草木沾仁。\n只把空虚三院，亦须笑傲千春。"
  ],
  [
    "朝中措",
    "洪适",
    "西昆当日下云骈。\n采藻奉苏仙。\n玉节荣看棠棣，斑衣笑俯芝兰。\n寿觞争举，歌萦蛾绿，香袅龙涎。\n须与寄声鸾鹤，飞来岁岁年年。"
  ],
  [
    "朝中措",
    "洪适",
    "嘉禾一别十经春。\n清泖记垂纶。\n今日天涯沦落，跫然一见佳人。\n酒浮重碧，声低云叶，香趁霞裙。\n准拟魁星归去，它时相会金门。"
  ],
  [
    "浣溪沙",
    "洪适",
    "占得登高一日先。\n跨云来作地行仙。\n天将黄菊助长年。\n健笔已凌枚叟赋，高怀欲著祖生鞭。\n组向甘泉。"
  ],
  [
    "临江仙",
    "洪适",
    "向日鹓行瞻凤彩，共期直上金銮。\n却来持节海云边。\n身兼三使者，名是一仙官。\n汉室中兴高密冠，千年苗裔蝉联。\n左弧嘉庆舞祥烟。\n橘中招四老，同醉酒如泉。"
  ],
  [
    "临江仙",
    "洪适",
    "北斗南头云送喜，人间快睹魁星。\n向来平步到蓬瀛。\n如何天上客，来佐海边城。\n方伯娱宾香作穗，风随歌扇凉生。\n且须滟滟引瑶觥。\n十年迟凤诏，万里寄鹏程。"
  ],
  [
    "临江仙",
    "洪适",
    "钓濑怀珠山韫玉，谪仙至自蓬莱。\n它年勋业上云台。\n棣华开幕府，莲沼屈英才。\n南极逢秋光烂烂，门阑香雾萦回。\n须将寿卉荐琼杯。\n篱东明日菊，借取一枝来。"
  ],
  [
    "临江仙",
    "洪适",
    "烟凑横岚霞抱日，望中衰草稠稠。\n西风吹恨著扁舟。\n马卿多病後，方寸不禁秋。\n颇念银壶行绿醑，共听渔子清讴。\n梦魂飞过海山楼。\n人随秋易老，情寄水东流。"
  ],
  [
    "临江仙",
    "洪适",
    "干吕青云垂宝露，结邻恰挂初弦。\n瑞光腾踊杂非烟。\n骑箕瞻鼻祖，孕昴控胎仙。\n勋业子卿全汉节，壮怀久寄林泉。\n举觞低唱脸舒莲。\n寿高人七十，果熟岁三千。"
  ],
  [
    "临江仙",
    "洪适",
    "瓜瓞绵绵储庆远，闲平代有名人。\n一襦五裤说朱轮。\n云逵鸳缀近，雷社虎符新。\n正是泗滨浮磬日，潘舆一粲欣欣。\n鸾歌飞起杏梁尘。\n巢莲龟问岁，介寿酒融春。"
  ],
  [
    "临江仙",
    "洪适",
    "远驾星屏临百粤，康沂户户歌功。\n使君五马去乘骢。\n卖刀无旷土，赠扇有仁风。\n莫唱渭城朝雨曲，片帆时暂西东。\n促归行拜紫泥封。\n九霄先步武，三接未央宫。"
  ],
  [
    "江城子",
    "洪适",
    "当年提笔上词坛。\n琢琅玕。\n涌波澜。\n晁董声名，一日满人间。\n底事远烦骐骥足，梅岭外，砚台边。\n元戎倾盖有馀欢。\n酒杯宽。\n语离难。\n只恐江边，明日起青翰。\n暂去平分风与月，迎细札，步金銮。"
  ],
  [
    "江城子",
    "洪适",
    "江如罗带抱山青。\n好风轻。\n五云横。\n北斗南边，烨烨使华星。\n两路平反多少事，培吉德，赍长生。\n当年乌府振冠缨。\n稔英声。\n起鹏程。\n垂上丹霄，回首志澄清。\n雪片深深梅著子，归路近，看和羹。"
  ],
  [
    "千秋岁",
    "洪适",
    "颜朱鬓绿。\n天与穰穰福。\n旄钺贵，崇汤沐。\n华轩鱼映锦，紫诰鸾回幅。\n为寿处，玻璃凿落斟醽醁。\n瑞雾蟠华屋。\n露浥秋兰馥。\n香篆起，歌裾簇。\n衣斑丹穴凤，色润东床玉。\n鸾共鹤，年年来听神仙曲。"
  ],
  [
    "眼儿媚",
    "洪适",
    "黄堂风转碧幢开。\n笙鹤九天来。\n三冬爱日，一方惠露，人在春台。\n持杯多赞松乔喜，低唱列金钗。\n明年此日，紫微垣里，光应中台。"
  ],
  [
    "鹧鸪天",
    "洪适",
    "月上初弦映左弧。\n葭吹六琯转璇枢。\n日边远近瞻新渥，天下中庸系两都。\n犀献角，蚌回珠。\n皇皇星节烛扶胥。\n满斟北海尊中酒，请寿安期涧底蒲。"
  ],
  [
    "长相思",
    "洪适",
    "朝思归。\n暮思归。\n塞雁三年不见飞。\n断肠天一涯。\n千思归。\n万思归。\n梦到窗前拂淡眉。\n觉来双泪垂。"
  ],
  [
    "长相思",
    "洪适",
    "柳青青。\n酒清清。\n雨脚涔涔忆渭城。\n一尊和泪倾。\n山青青。\n水清清。\n水阔山重不计程。\n愁堆长短亭。"
  ],
  [
    "好事近",
    "洪适",
    "柳岸碧漪深，底事催人行色。\n无计曲留情话，只别愁如织。\n小蛮樊素两倾城，几度醉狂客。\n明日扁舟西去，听歌声不得。"
  ],
  [
    "点绛唇",
    "洪适",
    "天末相逢，醉中不讶车茵污。\n一声鸣橹。\n惊散眠沙鹭。\n我是行人，却送行人去。\n听金缕。\n莫辞甘醑。\n别泪飞寒雨。"
  ],
  [
    "南歌子",
    "洪适",
    "云拂山腰过，风吹雨点来。\n田园好处有池台。\n记著相逢时节、海棠开。\n蝴蝶那无梦，鸳鸯亦有媒。\n藏钩解佩两三杯。\n明日水边沙际、首空回。"
  ],
  [
    "好事近",
    "洪适",
    "烂漫海棠花，多谢东君留得。\n眉寿堂边风景，与蓬瀛咫尺。\n桃红李白竞争妍，绿野尽春色。\n只欠樱唇清唱，怕行云南北。"
  ],
  [
    "生查子",
    "洪适",
    "带郭得盘洲，胜处双溪水。\n月榭间风亭，叠嶂横空翠。\n团栾情话时，三径参差是。\n听我一年词，对景休辞醉。"
  ],
  [
    "生查子",
    "洪适",
    "正月到盘洲，解冻东风至。\n便有浴鸥飞，时见潜鳞起。\n高柳送青来，春在长林里。\n绿萼一枝梅，端是花中瑞。"
  ],
  [
    "生查子",
    "洪适",
    "二月到盘洲，繁缬盈千萼。\n恰恰早莺啼，一羽黄金落。\n花边自在行，临水还寻壑。\n步步肯相随，独有苍梧鹤。"
  ],
  [
    "生查子",
    "洪适",
    "三月到盘洲，九曲清波聚。\n修竹荫流觞，秀叶题佳句。\n红紫渐阑珊，恋恋莺花主。\n芍药拥芳蹊，未放春归去。"
  ],
  [
    "生查子",
    "洪适",
    "四月到盘洲，长是黄梅雨。\n屐齿满莓苔，避湿开新路。\n极望绿阴成，不见乌飞处。\n云采列奇峰，绝胜看庐阜。"
  ],
  [
    "生查子",
    "洪适",
    "五月到盘洲，照眼红巾蹙。\n句引石榴裙，一唱仙翁曲。\n藕步进新船，斗楫飞云速。\n此际独醒难，一一金锺覆。"
  ],
  [
    "生查子",
    "洪适",
    "六月到盘洲，水阁盟鸥鹭。\n面面纳清风，不受人间暑。\n彩舫下垂杨，深入荷花去。\n浅笑擘莲蓬，去却中心苦。"
  ],
  [
    "生查子",
    "洪适",
    "七月到盘洲，枕簟新凉早。\n岸曲侧黄葵，沙际排红蓼。\n团团歌扇疏，整整炉烟袅。\n环坐待横参，要乞珠丝巧。"
  ],
  [
    "生查子",
    "洪适",
    "八月到盘洲，柳外寒蝉懒。\n一掬木犀花，泛泛玻璃盏。\n蟾桂十分明，远近秋毫见。\n举酒劝嫦娥，长使清光满。"
  ],
  [
    "生查子",
    "洪适",
    "九月到盘洲，华发惊霜叶。\n缓步绕东篱，香蕊金重叠。\n橘绿又橙黄，四老相迎接。\n好处不宜休，莫放清尊歇。"
  ],
  [
    "生查子",
    "洪适",
    "十月到盘洲，小小阳春节。\n晚菊自争妍，谁管人心别。\n木末簇芙蓉，禁得霜如雪。\n心赏四时同，不与痴人说。"
  ],
  [
    "生查子",
    "洪适",
    "子月到盘洲，日影长添线。\n水退露溪痕，风急寒芦战。\n终日倚枯藤，细看浮云变。\n洲畔有圆沙，招尽云边雁。"
  ],
  [
    "生查子",
    "洪适",
    "腊月到盘洲，寒重层冰结。\n试去探梅花，休把南枝折。\n顷刻暗同云，不觉红炉热。\n隐隐绿蓑翁，独钓寒江雪。"
  ],
  [
    "生查子",
    "洪适",
    "一岁会盘洲，月月生查子。\n弟劝复兄酬，举案灯花喜。\n曲终人半酣，添酒留罗绮。\n车马不须喧，且听三更未。"
  ],
  [
    "阮郎归",
    "洪适",
    "澄清阁下藕如船。\n扁舟曾采莲。\n向来辛苦叠青钱。\n而今知几年。\n人去也，客凄然。\n酒泉添泪泉。\n一杯今夜且留连。\n断肠芳草边。"
  ],
  [
    "浣溪沙",
    "洪适",
    "丹桂飘香已四番。\n杖藜携手自今难。\n黯淡离恨满江干。\n壁上两冠元是谶，花前双韵几时弹。\n中秋後夜与谁看。"
  ],
  [
    "临江仙",
    "洪适",
    "两载绣衣频驻节，金莲曾印青苔。\n匆匆归去寿琼杯。\n曲终挥别泪，江上片帆开。\n记得秋宵山吐月，酒酣同上层台。\n杖藜何日解重来。\n相思凭过雁，飞送一枝梅。"
  ],
  [
    "浣溪沙",
    "洪适",
    "举目霜林叶叶黄。\n使星归骑未须忙。\n烟鬟千叠弄残妆。\n内殿恩光承雨露，外台风力挟冰霜。\n应怀三径杂花香。"
  ],
  [
    "浣溪沙",
    "洪适",
    "不见丹丘三十年。\n青山碧水想依然。\n自惊绿鬓已苍颜。\n月在柳梢曾径醉，雨荒院菊有谁怜。\n绣衣归与古人言。"
  ],
  [
    "生查子",
    "洪适",
    "碧涧有神龟，千岁游莲叶。\n七十古来稀，寿母杯频接。\n绣衣牵彩衣，喜庆相重叠。\n龟紫看孙曾，鹤发何须镊。"
  ],
  [
    "生查子",
    "洪适",
    "贪看端木花，难办销金帐。\n庭下舞琼瑶，飞到须眉上。\n衰病不禁寒，对景频惆怅。\n梦寐到凌风，倚著青藜杖。"
  ],
  [
    "鹧鸪天",
    "洪适",
    "莫问甘醪浊与清。\n试将一酌破愁城。\n海棠过後荼蘼发，堪叹人间不再生。\n心已老，眼重明。\n嫣然国色带朝酲。\n耳边听得兰亭曲，一咏流觞已有名。"
  ],
  [
    "鹧鸪天",
    "洪适",
    "两塾弦歌日日春。\n不容坐席更凝尘。\n常思芳桂攀燕窦，未见童乌继子云。\n流庆泽，仰家尊。\n救荒阴德过于门。\n从师已是平原客，毛遂怀绷作弄孙。"
  ],
  [
    "好事近",
    "洪适",
    "春意渐盈盈，窗外小桃堪折。\n若问得人怜处，是轻颦时节。\n主人特地出红妆，不要云心月。\n三径虽然冷淡，有采莲舟楫。"
  ],
  [
    "南歌子",
    "洪适",
    "闰岁饶光景，中旬始打春。\n拥炉看雪酒催人。\n梁上不曾飞落、去年尘。\n未暇巾车出，何妨举盏频。\n斜川日月已成陈。\n想得前村仙子、晚妆匀。"
  ],
  [
    "南歌子",
    "洪适",
    "多病都缘老，寒阴可惜春。\n栽桃种竹怕因循。\n移转蓝舆藤杖、未开门。\n真率须如约，安排欲效颦。\n莫将筝笛损精神。\n自有啼莺舞鹤、解随人。"
  ],
  [
    "南歌子",
    "洪适",
    "顽健输村老，嬉游付後生。\n七旬才有五清明。\n须趁良辰美景、绕园行。\n云意将飞雪，天心未肯晴。\n难将性命作人情。\n只合拥炉清坐、阅医经。"
  ],
  [
    "南歌子",
    "洪适",
    "住得如筛雪，方欣有脚春。\n谁云三尺不须循。\n若是诗僧月下、许敲门。\n钜竹多中断，残梅竞小颦。\n畦丁说与主林神。\n扫洒板桥前径、待吾人。"
  ],
  [
    "南歌子",
    "洪适",
    "强作千年调，难逾五度春。\n脊令继踵漫相循。\n休要关心药裹、也扃门。\n蕙帐银杯化，纱窗翠黛颦。\n烧香试问紫姑神。\n一岁四并三乐、几多人。"
  ],
  [
    "南歌子",
    "洪适",
    "南浦山罗列，东湖水渺弥。\n主人好客过当时。\n斗转参横时候、醉如泥。\n莫管莺声老，从它柳絮飞。\n野园春色别无奇。\n船上有花多酒、未须归。"
  ],
  [
    "好事近",
    "洪适",
    "睡足淡梳妆，喜见诗人元白。\n不学艳红妖紫，环花仙标格。\n须知玉骨本天然，不是借人力。\n准拟小春重看，望秋灰无射。"
  ],
  [
    "卜算子",
    "洪适",
    "五凤望中仙，五马人间贵。\n舞态歌声尽出群，乌鹊巡檐喜。\n昨夜值狂风，痛饮全无味。\n说与谯门漫打更，却怕催归骑。"
  ],
  [
    "望江南・忆江南",
    "洪适",
    "嗟故岁，夏旱复秋阳。\n十雨五风皆定数，千方百计为灾伤。\n小郡怎禁当。\n劳拊字，惠露洽丁黄。\n田舍炊烟常蔽野，居民安堵不离乡。\n祖道免赍粮。"
  ],
  [
    "望江南・忆江南",
    "洪适",
    "倾盖侣，古语诵邹阳。\n曲水一觞今意懒，阳关三叠重情伤。\n离恨落花当。\n人截镫，归骑莫仓黄。\n谁肯甘心迷簿领，不如袖手傲家乡。\n高枕熟黄粱。"
  ],
  [
    "西江月",
    "洪适",
    "小室坐毡重叠，红炉兽炭交加。\n一卮村酒吸流霞。\n窗外寒威可怕。\n心在盘洲种柳，眼看密雪飞花。\n银杯缟带不随车。\n江上渔蓑难画。"
  ],
  [
    "西江月",
    "洪适",
    "席上酒杯难减，鼎中药味频加。\n老人争得脸如霞。\n镜里衰容人怕。\n檐溜尽成冰柱，前村变却梅花。\n琼瑶破碎为行车。\n冻雀盈枝堪画。"
  ],
  [
    "眼儿媚",
    "洪适",
    "瀛仙好客过当时。\n锦幌出蛾眉。\n体轻飞燕，歌欺樊素，压尽芳菲。\n花前一盼嫣然媚，滟滟举金卮。\n断肠狂客，只愁径醉，银漏催归。"
  ],
  [
    "导引",
    "洪适",
    "重华天子，长至奉神虞。\n九奏会轩朱。\n星晖云润东方晓，拜贶竹宫初。\n归来千乘护皇舆。\n瑞景集金铺。\n鸡竿高唱恩书下，惠露匝中区。"
  ],
  [
    "点绛唇",
    "韩元吉",
    "木落霜浓，探春只道梅花未。\n嫩红相倚。\n灼灼新妆腻。\n莫问仙源，且问花前事。\n休辞醉。\n想君园□。\n总是生春地。"
  ],
  [
    "浣溪沙",
    "韩元吉",
    "莫惜清尊领客同。\n已无花伴舞衣红。\n强歌归去莫匆匆。\n细雨弄烟烟弄日，断云黏水水黏空。\n酴醾飞下晚来风。"
  ],
  [
    "霜天晓角",
    "韩元吉",
    "倚天绝壁。\n直下江千尺。\n天际两蛾凝黛，愁与恨、几时极。\n怒潮风正急。\n酒醒闻塞笛。\n试问谪仙何处，青天外、远烟碧。"
  ],
  [
    "霜天晓角",
    "韩元吉",
    "几声残角。\n月照梅花薄。\n花下有人同醉，风满槛、波明阁。\n夜寂香透幕。\n酒深寒未著。\n莫把玉肌相映，愁花见、也羞落。"
  ],
  [
    "菩萨蛮",
    "韩元吉",
    "春残日日风和雨。\n烟江目断春无处。\n山路有黄鹂。\n背人相唤飞。\n解鞍宿酒醒。\n枕残香冷。\n梦想小亭东。\n蔷薇何似红。"
  ],
  [
    "菩萨蛮",
    "韩元吉",
    "江南雪里花如玉。\n风流越样新装束。\n恰恰缕金裳。\n浓熏百和香。\n分明篱菊艳。\n却作妆梅面。\n无处奈君何。\n一枝春更多。"
  ],
  [
    "菩萨蛮",
    "韩元吉",
    "薄云卷雨凉成阵。\n雨晴陡觉荷香润。\n波影澹寒星。\n水边镫火明。\n白苹洲上路。\n几度来还去。\n枕恨茫茫。\n笛声依夜长。"
  ],
  [
    "菩萨蛮",
    "韩元吉",
    "诏书昨夜先春到。\n留公一共梅花笑。\n青琐凤凰池。\n十年归已迟。\n灵溪霜後水。\n的的清无比。\n比似使君清。\n要知清更明。"
  ],
  [
    "菩萨蛮",
    "韩元吉",
    "墙根新笋看成竹。\n青梅老尽樱桃熟。\n幽墙几多花。\n落红成暮霞。\n闭门风又雨。\n只道春归去。\n媚脸笑持杯。\n却惊春思回。"
  ],
  [
    "菩萨蛮",
    "韩元吉",
    "梧桐叶上秋萧瑟。\n画阑桂树攒金碧。\n花底最风流。\n相逢不上楼。\n数枝添宝髻。\n滴滴香沾袂。\n杯到莫留残。\n雾窗疑广寒。"
  ],
  [
    "减字木兰花",
    "韩元吉",
    "壶中春早。\n翦刻工夫天自巧。\n雨转风斜。\n吹作千林到处花。\n瑶池清浅。\n璧月琼枝朝暮见。\n莫上扁舟。\n且醉仙家白玉楼。"
  ],
  [
    "减字木兰花",
    "韩元吉",
    "风梳雨洗。\n玉阙琼楼何处是。\n万里秋容。\n唤起嫦娥酒未中。\n相逢且醉。\n忙里偷闲知有几。\n况自丰年。\n须信金华别是天。"
  ],
  [
    "诉衷情",
    "韩元吉",
    "疏疏密密未开时。\n装点最繁枝。\n分明占断秋思，一任晓风吹。\n金屡细，翠绡垂。\n画阑西。\n嫦娥也道，一种幽香，几处相宜。"
  ],
  [
    "谒金门",
    "韩元吉",
    "春尚浅。\n谁把玉英裁翦。\n尽道梅梢开未遍。\n卷帘花满院。\n楼上酒融歌暖。\n楼下水平烟远。\n却似涌金门外见。\n絮飞波影乱。"
  ],
  [
    "谒金门",
    "韩元吉",
    "幽槛暑。\n又是一年重午。\n猎猎风蒲吹翠羽。\n楚天梅熟雨。\n往事潇湘南浦。\n魂断画船箫鼓。\n双叶石榴红半吐。\n倩君聊寄与。"
  ],
  [
    "好事近",
    "韩元吉",
    "华屋翠云深，云外晚山千叠。\n眼底无穷春事，对杨枝桃叶。\n老来沈醉为花狂，霜鬓未须镊。\n几许夜阑清梦，任翻成胡蝶。"
  ],
  [
    "好事近",
    "韩元吉",
    "秋意满芙蓉，红映小园丛竹。\n风里凤箫声扬，有新妆明玉。\n诗翁相对两悠然，一醉绕黄菊。\n目尽晚山横处，共修眉争绿。"
  ],
  [
    "秦楼月・忆秦娥",
    "韩元吉",
    "莺声寂。\n春风欲去难踪迹。\n难踪迹。\n几枝红叶，万金消得。\n青铜镜里朱阑侧。\n照人也似倾城色。\n倾城色。\n一尊莫负，赏心良夕。"
  ],
  [
    "朝中措",
    "韩元吉",
    "危亭崛起卧苍龙。\n绝景画图中。\n便作龙山高会，千年乐事能同。\n使君宴处，丹枫影澹，黄花香浓。\n不惜归鞍照月，直教破帽吹风。"
  ],
  [
    "贺圣朝",
    "韩元吉",
    "斜阳只向花梢驻。\n似愁君西去。\n清歌也便做阳关，更朝来风雨。\n佳人莫道，一杯须近，总眉峰偷聚。\n明年归诏上鸾台，记别离难处。"
  ],
  [
    "西江月",
    "韩元吉",
    "一度难逢佳节，今年两度重阳。\n菊花犹折御衣黄。\n莫惜危亭更上。\n况有飞觞滟玉，从教醉帽吹香。\n兴来相与共清狂。\n频把新词细唱。"
  ],
  [
    "西江月",
    "韩元吉",
    "山路冥冥雨暗，溪桥阵阵花飞。\n一年寂寂又春归。\n白发自惊尘世。\n不惜障泥渡水，且寻团扇题诗。\n杜鹃休绕暮烟啼。\n我欲风前重醉。"
  ],
  [
    "燕归梁",
    "韩元吉",
    "凉月圆时翠帐深。\n锁非雾沈沈。\n广寒宫里未归人。\n共结屋、住黄金。\n繁枝未老秋光澹，好风露、总关心。\n天香不奈远相寻。\n更翦巧、上瑶簪。"
  ],
  [
    "南柯子・南歌子",
    "韩元吉",
    "急雨朝来过，浓云晚半收。\n荷香便傍酒尊浮。\n极目澹烟斜照、满芳洲。\n消尽人间暑，翻成一段秋。\n使星南楚转东瓯。\n只恐禁林归诏、未容留。"
  ],
  [
    "南柯子・南歌子",
    "韩元吉",
    "野杏抟枝熟，戎葵抱叶开。\n村村箫鼓画船回。\n客里不知时节、又相催。\n角黍堆冰碗，兵符点翠钗。\n去年今日共传杯。\n应拈榴花独立、望归来。"
  ],
  [
    "浪淘沙",
    "韩元吉",
    "席地赏残红。\n少驻孤蓬。\n一春不奈风和雨。\n雨自无情风有恨，花片西东。\n云澹远峰浓。\n绿遍高桐。\n神仙知在此山中。\n万古消凝多少事，目尽晴空。"
  ],
  [
    "浪淘沙",
    "韩元吉",
    "倦客怕离歌。\n春已无多。\n闲愁须倩酒消磨。\n风雨才晴今夜月，不醉如何。\n玉笋滟金荷。\n情在双蛾。\n二年能得几经过。\n花满碧蹊归棹远，回首烟波。"
  ],
  [
    "浪淘沙",
    "韩元吉",
    "怨花残。\n谁道春阑。\n多情红药待君看。\n浓澹晓妆新意态，独占西园。\n风叶万枝繁。\n犹记平山。\n五云楼映玉成盘。\n二十四桥明月下，谁凭朱阑。"
  ],
  [
    "鹧鸪天",
    "韩元吉",
    "山绕江城腊又残。\n朔风垂地雪成团。\n莫将带雨梨花认，且作临风柳絮看。\n烟杳渺，路弥漫。\n千林犹待月争寒。\n凭君细酌羔儿酒，倚遍琼楼十二阑。"
  ],
  [
    "鹧鸪天",
    "韩元吉",
    "不惜黄花插满头。\n花应却为老人羞。\n年年九日常拚醉，处处登高莫浪愁。\n酬美景，驻清秋。\n绿橙香嫩酒初浮。\n多情雨後双溪水，红满斜阳自在流。"
  ],
  [
    "鹧鸪天",
    "韩元吉",
    "老去休惊节物催。\n菊花端的为君开。\n携壶幸有齐山客，怀古还如单父台。\n松掩映，水萦回。\n使君强健得重来。\n不须细把茱萸看，且尽丰年酒一杯。"
  ],
  [
    "虞美人",
    "韩元吉",
    "西风斜日兰皋路。\n碧嶂连红树。\n天公也有惜君行。\n小雨霏霏特地、不成晴。\n满城桃李春来处。\n我老君宜住。\n莫惊华发笑相扶。\n记取他年同姓、两尚书。"
  ],
  [
    "虞美人",
    "韩元吉",
    "登临自古骚人事。\n惨栗天涯意。\n金华峰顶做重阳。\n月地千寻风里、万枝香。\n相君携客相应记。\n几处容狂醉。\n双溪明月乱山青。\n飞梦时时犹在、最高亭。"
  ],
  [
    "虞美人",
    "韩元吉",
    "烟霄脉脉停机杼。\n双鹊飞来语。\n踏歌声转玉钩斜。\n好是满天风露、一池花。\n离多会少从来有。\n不似人间久。\n欢情谁道隔年迟。\n须信仙家日月、未多时。"
  ],
  [
    "虞美人",
    "韩元吉",
    "诏书昨夜催春到。\n绿野花争早。\n几枝先见海棠开。\n全胜陇头冲雪、寄江梅。\n破寒滴滴娇如醉。\n不比春饶睡。\n万红千紫莫嫌迟。\n看取满城花送、衮衣归。"
  ],
  [
    "夜行船",
    "韩元吉",
    "极目高亭横远岫。\n拂新晴、黛蛾依旧。\n策马重来，秋光如画，霜满翠梧高柳。\n菊美橙香还封酒。\n欢情似、那时重九。\n楼上清风，溪头明月，不道沈郎消瘦。"
  ],
  [
    "南乡子",
    "韩元吉",
    "江路木犀天。\n梨枣吹风树树悬。\n只道荔枝无驿使，依然。\n赢得骊珠万颗传。\n香露滴芳鲜。\n并蒂连枝照绮筵。\n惊走梧桐双睡鹊，应怜。\n腰底黄金作弹圆。"
  ],
  [
    "南乡子",
    "韩元吉",
    "细雨弄中秋。\n雨歇烟霄玉镜流。\n唤起佳人横玉笛，凝眸。\n收拾风光上小楼。\n烂醉拚扶头。\n明日阴晴且漫愁。\n二十四桥何处是，悠悠。\n忍对嫦娥说旧游。"
  ],
  [
    "醉落魄・一斛珠",
    "韩元吉",
    "楼头晚鼓。\n佳人莫唱黄金缕。\n良宵镫火还三五。\n肠断扁舟，明日江南去。\n离觞欲醉谁能许。\n风前蝶闹蜂儿舞。\n明年此夜知何处。\n且插梅花，同听画檐雨。"
  ],
  [
    "醉落魄・一斛珠",
    "韩元吉",
    "菊花又折。\n今年真是龙山客。\n杯行潋滟新醅白。\n一醉相欢，莫便话离恻。\n从教破帽频侧。\n楼头霜树明秋色。\n凭高待把疏星摘。\n天近风情，不怕暮云隔。"
  ],
  [
    "一翦梅",
    "韩元吉",
    "竹里疏枝总是梅。\n月白霜清，犹未全开。\n相逢聊与著诗催。\n要趁金波，满泛金杯。\n多病渐非作赋才。\n醉到花前，探得春回。\n明年公已在鸾台。\n看取春风，丹诏重来。"
  ],
  [
    "临江仙",
    "韩元吉",
    "记得年时离别夜，都门强半清秋。\n今年想望只邻州。\n星连南极动，月满大江流。\n芸阁老仙多妙语，云阶清梦曾游。\n屐声还认庾公楼。\n金波摇酒面，河影堕帘钩。"
  ],
  [
    "临江仙",
    "韩元吉",
    "自古文章贤太守，江南只数苏州。\n而今太守更风流。\n熏香开画阁，迎月上西楼。\n见说宫妆高髻拥，司空却是遨头。\n五湖莫便具扁舟。\n玉堂红蕊在，还胜百花洲。"
  ],
  [
    "江神子・江城子",
    "韩元吉",
    "十年此地看花时。\n醉题诗。\n夜弹棋。\n湖海相逢，曾共惜芳菲。\n前度刘郎今度客，嗟老矣，鬓成丝。\n江梅吹尽柳桥西。\n雪纷飞。\n画船移。\n满眼青山，依旧带寒溪。\n往事如云无处问，云外月、也应知。"
  ],
  [
    "江神子・江城子",
    "韩元吉",
    "金银楼阁认蓬莱。\n晓烟开。\n上崔嵬。\n风引孤帆，谁道却船回。\n鹏翼倚天鳌背稳，惊浪起，雪成堆。\n翩翩黄鹤为谁来。\n醉持杯。\n共徘徊。\n四面江声，脚底隐晴雷。\n织女机头凭借问，何处更、有琼台。"
  ],
  [
    "临江仙",
    "韩元吉",
    "不恨绿阴桃李过，酴醾正向人开。\n一尊清夜月徘徊。\n花如人意好，月为此花来。\n未信人间香有许，却疑同住瑶台。\n纷纷残雪堕深杯。\n直教攀折尽，犹胜酒醒回。"
  ],
  [
    "南柯子・南歌子",
    "韩元吉",
    "五月炎州路，千重扑地开。\n只疑标韵是江梅。\n不道薰风庭院、雪成堆。\n宝髻琼瑶缀，仙衣翡翠裁。\n一枝长伴荔枝来。\n付与玉人和笑、插鸾钗。"
  ],
  [
    "醉落魄・一斛珠",
    "韩元吉",
    "霓裳弄月。\n冰肌不受人间热。\n分明密露枝枝结。\n碧树珊瑚，容易与君折。\n玉环旧事谁能说。\n迢迢驿路香风彻。\n故人莫恨东南别。\n不寄梅花，千里寄红雪。"
  ],
  [
    "好事近",
    "韩元吉",
    "凝碧旧池头，一听管弦凄切。\n多少梨园声在，总不堪华发。\n杏花无处避春愁，也傍野烟发。\n惟有御沟声断，似知人呜咽。"
  ],
  [
    "鹊桥仙",
    "韩元吉",
    "菊花黄後。\n山茶红透。\n南国小春时候。\n蓬山高处绿云间，有一个、仙宫诞秀。\n精神龟媚，骨毛鹤瘦。\n落落人中星斗。\n殷勤自折早梅芳，调一鼎、和羹为寿。"
  ],
  [
    "朝中措",
    "韩元吉",
    "清霜著柳夜来寒。\n新月印湖山。\n共喜今年称寿，一尊还在长安。\n人间千载，从教鹤发，且驻朱颜。\n看取烟霄平步，何须九转神丹。"
  ],
  [
    "南乡子",
    "韩元吉",
    "新笋旋成林。\n梅子枝头雨更深。\n织就彩丝犹十日，登临。\n人似江心百炼金。\n功业会相寻。\n好挹薰风和舜琴。\n鹤住千年丹九转，如今。\n门外梧桐长翠阴。"
  ],
  [
    "鹧鸪天",
    "韩元吉",
    "甲子今年甫一周。\n人间聊住八千秋。\n依依梅蕊看如雪，恰恰蟾华未上钩。\n分玉节，共南州。\n台城辇路记重游。\n相期一品归来健，兄弟华颠自献酬。"
  ],
  [
    "醉落魄・一斛珠",
    "韩元吉",
    "红蕖漾月。\n薰风特地生梧叶。\n一年风月今宵别。\n隐隐笙鸾，何处有炎热。\n凤凰山下榴花发。\n一杯香露融春雪。\n幔亭有路通瑶阙。\n知我丹成，容我醉时节。"
  ],
  [
    "醉落魄・一斛珠",
    "韩元吉",
    "相看半百。\n劳生等是乾坤客。\n功成一笑惊头白。\n惟有榴花，相对似颜色。\n蓬莱水浅何曾隔。\n也应待得蟠桃摘。\n我歌欲和君须拍。\n风月年年，常恨酒杯窄。"
  ],
  [
    "忆秦娥",
    "朱淑真",
    "弯弯曲。\n新年新月钩寒玉。\n钩寒玉。\n凤鞋儿小，翠眉儿蹙。\n闹蛾雪柳添妆束。\n烛龙火树争驰逐。\n争驰逐。\n元宵三五，不如初六。"
  ],
  [
    "浣溪纱・浣溪沙",
    "朱淑真",
    "春巷夭桃吐绛英。\n春衣初试薄罗轻。\n风和烟暖燕巢成。\n小院湘帘闲不卷，曲房朱户闷长扃。\n恼人光景又清明。"
  ],
  [
    "生查子",
    "朱淑真",
    "寒食不多时，几日东风恶。\n无绪倦寻芳，闲却秋千索。\n玉减翠裙交，病怯罗衣薄。\n不忍卷帘看，寂寞梨花落。"
  ],
  [
    "生查子",
    "朱淑真",
    "年年玉镜台，梅蕊宫妆困。\n今岁未还家，怕见江南信。\n酒从别後疏，泪向愁中尽。\n遥想楚云深，人远天涯近。"
  ],
  [
    "谒金门",
    "朱淑真",
    "春已半。\n触目此情无限。\n十二阑干闲倚遍。\n愁来天不管。\n好是风和日暖。\n输与莺莺燕燕。\n满院落花帘不卷。\n断肠芳草远。"
  ],
  [
    "江城子",
    "朱淑真",
    "斜风细雨作春寒。\n对尊前。\n忆前欢。\n曾把梨花，寂寞泪阑干。\n芳草断烟南浦路，和别泪，看青山。\n昨宵结得梦夤缘。\n水云间。\n悄无言。\n争奈醒来，愁恨又依然。\n展转衾裯空懊恼，天易见，见伊难。"
  ],
  [
    "减字木兰花",
    "朱淑真",
    "独行独坐。\n独倡独酬还独卧。\n伫立伤神。\n无奈轻寒著摸人。\n此情谁见。\n泪洗残妆无一半。\n愁病相仍。\n剔尽寒灯梦不成。"
  ],
  [
    "眼儿媚",
    "朱淑真",
    "迟迟春日弄轻柔。\n花径暗香流。\n清明过了，不堪回首，云锁朱楼。\n午窗睡起莺声巧，何处唤春愁。\n绿杨影里，海棠亭畔，红杏梢头。"
  ],
  [
    "鹧鸪天",
    "朱淑真",
    "独倚阑干昼日长。\n纷纷蜂蝶斗轻狂。\n一天飞絮东风恶，满路桃花春水香。\n当此际，意偏长。\n萋萋芳草傍池塘。\n千锺尚欲偕春醉，幸有荼蘼与海棠。"
  ],
  [
    "清平乐",
    "朱淑真",
    "风光紧急。\n三月俄三十。\n拟欲留连计无及。\n绿野烟愁露泣。\n倩谁寄语春宵。\n城头画鼓轻敲。\n缱绻临歧嘱付，来年早到梅梢。"
  ],
  [
    "点绛唇",
    "朱淑真",
    "黄鸟嘤嘤，晓来却听丁丁木。\n芳心已逐。\n泪眼倾珠斛。\n见自无心，更调离情曲。\n鸳帏独。\n望休穷目。\n回首溪山绿。"
  ],
  [
    "蝶恋花",
    "朱淑真",
    "楼外垂杨千万缕。\n欲系青春，少住春还去。\n独自风前飘柳絮。\n随春且看归何处。\n绿满山川闻杜宇。\n便做无情，莫也愁人苦。\n把酒送春春不语。\n黄昏却下潇潇雨。"
  ],
  [
    "清平乐",
    "朱淑真",
    "恼烟撩露。\n留我须臾住。\n携手藕花湖上路。\n一霎黄梅细雨。\n娇痴不怕人猜。\n随群暂遣愁怀。\n最是分携时候，归来懒傍妆台。"
  ],
  [
    "菩萨蛮",
    "朱淑真",
    "秋声乍起梧桐落。\n蛩吟唧唧添萧索。\n枕背灯眠。\n月和残梦圆。\n起来钩翠箔。\n何处寒砧作。\n独倚小阑干。\n逼人风露寒。"
  ],
  [
    "菩萨蛮",
    "朱淑真",
    "山亭水榭秋方半。\n凤帏寂寞无人伴。\n愁闷一番新。\n双蛾只旧颦。\n起来临绣户。\n时有疏萤度。\n多谢月相怜。\n今宵不忍圆。"
  ],
  [
    "鹊桥仙",
    "朱淑真",
    "巧云妆晚，西风罢暑，小雨翻空月坠。\n牵牛织女几经秋，尚多少、离肠恨泪。\n微凉入袂，幽欢生座，天上人间满意。\n如何暮暮与朝朝，更改却、年年岁岁。"
  ],
  [
    "菩萨蛮",
    "朱淑真",
    "也无梅柳新标格。\n也无桃李妖娆色。\n一味恼人香。\n群花争敢当。\n情知天上种。\n飘落深岩洞。\n不管月宫寒。\n将枝比并看。"
  ],
  [
    "点绛唇",
    "朱淑真",
    "风劲云浓，暮寒无奈侵罗幕。\n髻鬟斜掠。\n呵手梅妆薄。\n少饮清欢，银烛花频落。\n恁萧索。\n青工已觉。\n点破香梅萼。"
  ],
  [
    "卜算子",
    "朱淑真",
    "竹里一枝斜，映带林逾静。\n雨後清奇画不成，浅水横疏影。\n吹彻小单于，心事思重省。\n拂拂风前度暗香，月色侵花冷。"
  ],
  [
    "菩萨蛮",
    "朱淑真",
    "湿云不渡溪桥冷。\n娥寒初破东风影。\n溪下水声长。\n一枝和月香。\n人怜花似旧，花不知人瘦。\n独自倚阑干，夜深花正寒。"
  ],
  [
    "失调名",
    "朱淑真",
    "王孙去後无芳草。"
  ],
  [
    "西江月",
    "朱淑真",
    "办取舞裙歌扇，赏春只怕春寒。\n卷帘无语对南山。\n已觉绿肥红浅。\n去去惜花心懒，踏青闲步江干。\n恰如飞鸟倦知还。\n澹荡梨花深院。"
  ],
  [
    "柳梢青",
    "张抡",
    "柳色初匀。\n轻寒似水，纤雨如尘。\n一阵东风，绞微皱，碧沼鳞鳞。\n仙娥花月精神。\n奏凤管、鸾丝斗新。\n万岁声中，九霞杯里，长醉芳春。"
  ],
  [
    "蝶恋花",
    "张抡",
    "前日海棠犹未破。\n点点胭脂，染就真珠颗。\n今日重来花下坐。\n乱铺宫锦春无那。\n剩摘繁枝簪几朵。\n痛惜深怜，只恐芳菲过。\n醉倒何妨花底卧。\n不须红袖来扶我。"
  ],
  [
    "临江仙",
    "张抡",
    "玉宇凉生清禁晓，丹葩色照晴空。\n珊瑚敲碎小玲珑。\n人间无此种，来自广寒宫。\n雕玉阑干深院静，嫣然凝笑西风。\n曲屏须占一枝红。\n且图敧醉枕，香到梦魂中。"
  ],
  [
    "临江仙",
    "张抡",
    "闻道彤庭森宝仗，霜风逐雨驱云。\n六龙扶辇下青冥。\n香随鸾扇远，日射赭袍明。\n帘卷天街人隘路，满城喜望清尘。\n欢声催起岭梅春。\n欲知天意好，昨夜月华新。"
  ],
  [
    "西江月",
    "张抡",
    "翦就碧云闹叶，刻成紫玉芳心。\n浅春不怕峭寒侵。\n暧彻薰笼瑞锦。\n花里清芬独步，尊前胜韵难禁。\n飞香直到玉杯深。\n消得厌厌痛饮。"
  ],
  [
    "朝中措",
    "张抡",
    "灯花挑尽夜将阑。\n斜掩小屏山。\n一点凉蟾窥慢，钏敲玉臂生寒。\n起来无绪，炉薰烬冷，桐叶声乾。\n都把沈思幽恨，明朝分付眉端。"
  ],
  [
    "浣溪沙",
    "张抡",
    "筑室峥嵘占宝峰。\n退朝燕坐万缘空，出尘高志抗冥鸿。\n何日嘉招陪一笑，看君豪饮釂千钟。\n试凭鄙句作先容。"
  ],
  [
    "霜天晓角",
    "张抡",
    "晓风摇幕。\n枕闻残角。\n霜月可窗寒影，金猊冷、翠衾薄。\n旧恨无处著。\n新愁还又作。\n夜夜单于声里，灯花共、泪珠落。"
  ],
  [
    "点绛唇",
    "张抡",
    "何处春来，惠风初自东郊至。\n柳条花蕊。\n迤逦争明媚。\n造化难穷，谁晓幽微理。\n都来是。\n自然天地。\n一点冲和气。"
  ],
  [
    "点绛唇",
    "张抡",
    "昨夜东风，又还吹遍闲花草。\n翠轻红小。\n触处惊春早。\n草舍茅□，□□□□□。\n谁□□。\n□□丹灶。\n别有阳和□。"
  ],
  [
    "点绛唇",
    "张抡",
    "阳气初生，万花潜动根荄暖。\n暗藏芳艳。\n未许东君见。\n恰似温温，铅鼎丹初转。\n功犹浅。\n九回烹炼。\n日月光华满。"
  ],
  [
    "点绛唇",
    "张抡",
    "暖日迟迟，乱莺声在垂杨里。\n昼眠惊起。\n花影间铺地。\n试问荣名，何似花前醉。\n陶陶地。\n任他门外。\n车驾喧朝市。"
  ],
  [
    "点绛唇",
    "张抡",
    "花满名园，万红千翠交相映。\n画阑幽径。\n行乐迷芳景。\n惟有幽人，不与浮华竞。\n便幽静。\n兴来独饮。\n花下风吹醒。"
  ],
  [
    "点绛唇",
    "张抡",
    "春入山家，杖藜独步登严岫。\n野花争秀。\n弄蕊香盈袖。\n对景开怀，莫遣双眉皱。\n春难久。\n乱红飞後。\n留得韶光否。"
  ],
  [
    "点绛唇",
    "张抡",
    "气体冲融，四时长在阳春里。\n玉田琼蕊。\n养就灵苗异。\n堪笑□□，□□□□□。\n□□□。\n□□流水。\n半落苍□□。"
  ],
  [
    "点绛唇",
    "张抡",
    "乐事难并，少年常恨春宵短。\n万花丛畔。\n只恐金杯浅。\n方喜春来，又叹韶华晚。\n频相劝。\n且闻强健。\n莫厌花经眼。"
  ],
  [
    "点绛唇",
    "张抡",
    "一瞬光阴，世人常被芳菲恼。\n玉壶频倒。\n惟恨春归早。\n何似逍遥，物外寻三岛。\n春长好。\n瑞芝瑶草。\n春又何曾老。"
  ],
  [
    "点绛唇",
    "张抡",
    "浮世如何，问花何事花无语。\n夜来风雨。\n已送韶华暮。\n念此堪惊，得失休思虑。\n从今去。\n醉乡深处。\n莫管流年度。"
  ],
  [
    "阮郎归",
    "张抡",
    "亭亭槐柳午阴圆。\n薰风拂舜弦。\n一轮红日贴中天。\n乾坤如火然。\n观上象，想丹田。\n阳精色正鲜。\n□从炼得体纯全。\n朱颜无岁年。"
  ],
  [
    "阮郎归",
    "张抡",
    "欲如臭腐化神奇。\n当观蝉蜕时。\n脱然飞上绿槐枝。\n炎炎昼景□。\n□□□，□如斯。\n□□□□迷。\n灵躯一旦脱□□。\n□□□□归。"
  ],
  [
    "阮郎归",
    "张抡",
    "深亭邃馆锁清风。\n榴花芳艳浓。\n阳光染就欲烧空。\n谁能窥化工。\n观物外，喻身中。\n灵砂别有功。\n若将一粒比花容。\n金丹色又红。"
  ],
  [
    "阮郎归",
    "张抡",
    "炎天何处可登临。\n须於物外寻。\n松风涧水杂清音。\n空山如弄琴。\n宜散发，称披襟。\n都无烦暑侵。\n莫将城市比山林。\n山林兴味深。"
  ],
  [
    "阮郎归",
    "张抡",
    "豪家大厦敞千楹。\n风摇玉柄轻。\n金盆弄水复敲冰。\n热从何处生。\n低草舍，小茅亭。\n如何安此身。\n元来一念静无尘。\n萧然心自清。"
  ],
  [
    "阮郎归",
    "张抡",
    "金乌玉兔最无情。\n驱驰不暂停。\n春光才去又朱明。\n年华只暗惊。\n须省悟，莫劳神。\n朱颜不再新。\n灭除妄想养天真。\n管无寒暑侵。"
  ],
  [
    "阮郎归",
    "张抡",
    "动时思静暑思寒。\n尘劳扰扰间。\n翻云复雨百千般。\n几时心地闲。\n□□□，□□难。\n将□□□然。\n自然寒暑不相□。\n□□□地仙。"
  ],
  [
    "阮郎归",
    "张抡",
    "谁言无处避炎光。\n山中有草堂。\n安然一枕即仙乡。\n竹风穿户凉。\n名不恋，利都忘。\n心闲日自长。\n不须辛苦觅琼浆。\n华池神水香。"
  ],
  [
    "阮郎归",
    "张抡",
    "炎炎皦日正当中。\n澄潭忽此逢。\n金丹乍浴表深功。\n通明照水红。\n丹浴罢，乐无穷。\n怡然百体融。\n人间何处不清风。\n此怀谁与同。"
  ],
  [
    "阮郎归",
    "张抡",
    "寒来暑往几时休。\n光阴逐水流。\n浮云身世两悠悠。\n何劳身外求。\n天上月，水边楼。\n须将一醉酬。\n陶然无喜亦无忧。\n人生且自由。"
  ],
  [
    "醉落魄・一斛珠",
    "张抡",
    "流光转毂。\n乌飞兔走争相逐。\n火云方见奇峰簇。\n飒飒西风，惊堕井梧绿。\n隙驹莫叹年华速。\n新凉且喜消炎酷。\n休将闲事萦心曲。\n红滴真珠，初榨玉醅熟。"
  ],
  [
    "醉落魄・一斛珠",
    "张抡",
    "红芳紫陌。\n韶华□□□□□。\n□花弄□□□色。\n不比西风，吹落□□□。\n乾坤造化□□□。\n都缘一气潜相易。\n观时感事成嗟惜。\n惟有乔松，不改旧时碧。"
  ],
  [
    "醉落魄・一斛珠",
    "张抡",
    "清秋夜寂。\n圆蟾素影流空碧。\n都无一点浮云隔。\n河汉光微，星斗淡无色。\n日精欲炼须阴魄。\n更深犹望清宵立。\n坎离二物都收得。\n独步瀛洲，方表大丹力。"
  ],
  [
    "醉落魄・一斛珠",
    "张抡",
    "秋高气肃。\n西风又拂盈盈菊。\n金弄玉香芬馥。\n桃李虽繁，其奈太粗俗。\n渊明雅兴谁能续。\n东篱千古遗高躅。\n人生所贵无拘束。\n且采芳英，潋滟泛。"
  ],
  [
    "醉落魄・一斛珠",
    "张抡",
    "流年迅速。\n君看败叶初辞木。\n若非寿有金丹续。\n石火光中，难保鬓长绿。\n区区何用争荣辱。\n百年一梦黄梁熟。\n人生要足何时足。\n赢取清闲，即是世间福。"
  ],
  [
    "醉落魄・一斛珠",
    "张抡",
    "秋光莹彻。\n园林□□□□□。\n如何宋玉□□切。\n作赋悲凉，草木□□□。\n□人自与□□□。\n长歌清啸无时节。\n瓮头且饮□如雪。\n不管春花，亦不管秋月。"
  ],
  [
    "醉落魄・一斛珠",
    "张抡",
    "虚窗透月。\n寒莎败壁蛩吟切。\n沈沈永漏灯明灭。\n只为愁人，不为道人设。\n愁人对此成愁绝。\n道人终是心如铁。\n一般景趣情怀别。\n笛里西风，吹下满庭叶。"
  ],
  [
    "醉落魄・一斛珠",
    "张抡",
    "光辉皎洁。\n古今但赏中秋月。\n寻思岂是月华别。\n都为人间，天上气清彻。\n广寒想望峨琼阙。\n玉杵声奇绝。\n何时赐我长生诀。\n飞入蟾宫，折桂饵丹雪。"
  ],
  [
    "醉落魄・一斛珠",
    "张抡",
    "湖光湛碧。\n亭亭照水芙蕖拆。\n绿罗盖底争红白。\n恍若凌波，仙子步罗袜。\n如今霜落枯荷折。\n清香无处重寻觅。\n浮生似此初无别。\n及取康强，一笑对风月。"
  ],
  [
    "醉落魄・一斛珠",
    "张抡",
    "秋宵露结。\n清晨□□□□□。\n□□润□□□冽。\n名体才分，功用□□□。\n□儿本是□□□。\n养成方见仙凡隔。\n神仙不肯分明说。\n多少迷人，海上访丹诀。"
  ],
  [
    "西江月",
    "张抡",
    "有限光阴过隙，无情日月飞梭。\n春花秋月暗消磨。\n一岁相看又过。\n逢酒须成痛饮，临风莫厌高歌。\n虚名微利两如何。\n识破方知恁麽。"
  ],
  [
    "西江月",
    "张抡",
    "雪似琼花铺地，月如宝鉴当空。\n光辉上下两相通。\n千古谁窥妙用。\n若悟珠生蚌腹，方知非异非同。\n阴阳相感有无中。\n恍惚已萌真种。"
  ],
  [
    "西江月",
    "张抡",
    "卷地朔风凛凛，漫天瑞雪霏霏。\n园林万木变枯枝。\n因甚松篁独翠。\n只为春花竞发，却教秋叶争飞。\n若无荣盛便无衰。\n悟此方名达理。"
  ],
  [
    "西江月",
    "张抡",
    "密布同云万里，六飞玉糁琼铺。\n清歌妙舞拥红炉。\n犹恨寒侵尊俎。\n谁念山林路险，独行跣足樵夫。\n莫惊苦乐□殊途。\n阳□皆由阴注。"
  ],
  [
    "西江月",
    "张抡",
    "雅士常多雅□，□□□□□怀。\n雪溪□□□舟来。\n兴尽何须见戴。\n恰似□云出岫，岂拘宇内形骸。\n超然物外远尘埃。\n到此方为自在。"
  ],
  [
    "西江月",
    "张抡",
    "冬至一阳初动，鼎炉光满帘帏。\n五行造化太幽微。\n颠倒难穷妙理。\n遇此急须进火，速修犹恐迟迟。\n茫茫何处问天机。\n要悟须凭师指。"
  ],
  [
    "西江月",
    "张抡",
    "一梦浮生未觉，三冬短晷堪惊。\n天高谁解挽长绳。\n系住流年光景。\n须信阴阳有定，非关岁月无情。\n若教心地湛然清。\n日在壶中自永。"
  ],
  [
    "西江月",
    "张抡",
    "四序常如转毂，百年须待春风。\n江梅何事向严冬。\n早有清香浮动。\n只为六阴极处，一阳已肇黄宫。\n阴阳迭用事何穷。\n此是乾坤妙用。"
  ],
  [
    "西江月",
    "张抡",
    "独坐闲观瑞雪，方知造化无偏。\n不论林木与山川。\n白玉一时装遍。\n梁苑休寻赋客，山阴莫上溪船。\n三杯醉□意陶然。\n梦後瑶台阆苑。"
  ],
  [
    "西江月",
    "张抡",
    "仙道於人不□，□□□□□□。\n坎离□□□无穷。\n不信浮生若梦。\n君看□□窨雪，寻常见睍消熔。\n能令新旧再相逢。\n此是如何作用。"
  ],
  [
    "踏莎行",
    "张抡",
    "朝锁烟霏，暮凝空翠。\n千峰迥立层霄外。\n阴睛变化百千般，丹青难写天然态。\n人住山中，年华频改。\n山花落尽山长在。\n浮生一梦几多时，有谁得似青山耐。"
  ],
  [
    "踏莎行",
    "张抡",
    "一道飞泉，来从何许。\n空山积翠无人处。\n潺湲时和七弦琴，溟蒙忽散千岩雨。\n不问春秋，何拘今古。\n清音一听忘千虑。\n缨尘濯尽百神间，飘然襟袖思轻举。"
  ],
  [
    "踏莎行",
    "张抡",
    "一片闲云，山头初起。\n飘然直上虚空里。\n残虹收雨耸奇峰，春晴鹤舞丹霄外。\n出岫无心，为霖何意。\n都缘行止难拘系。\n幽人心已与云闲，逍遥自在谁能累。"
  ],
  [
    "踏莎行",
    "张抡",
    "人远山深，草□□□。\n□□□□天真性。\n□□□长在山中，肯□□□□□□。\n□似幽□，□□心尽。\n超然心□□□隐。\n□□□水作生涯，百年甘守空山静。"
  ],
  [
    "踏莎行",
    "张抡",
    "堪笑山中，春来风景。\n一声啼鸟烟林静。\n山泉风暖奏笙簧。\n山花雨过开云锦。\n短棹桃溪，瘦藤兰径。\n独来独往乘幽兴。\n韶光回首即成空，及时乐取逍遥性。"
  ],
  [
    "踏莎行",
    "张抡",
    "人问山中，因何无暑。\n山堂恰在山深处。\n藤阴满地走龙蛇，泉声万壑鸣风雨。\n且弄青松，休挥白羽。\n相逢况有烟霞侣。\n长天一任火云飞，夜凉踏月相将去。"
  ],
  [
    "踏莎行",
    "张抡",
    "秋入云山，物情潇洒。\n百般景物堪图画。\n丹枫万叶碧云边，黄花千点幽岩下。\n已喜佳辰，更怜清夜。\n一轮明月林梢挂。\n松醪常与野人期，忘形共说清闲话。"
  ],
  [
    "踏莎行",
    "张抡",
    "雪拥群峰，静□□□。\n□□□□□居□。\n□□破壳栗黄香，柴□□□□□□。\n□□□□，□和衣倒。\n寂寥气□□君好。\n□□□贵足人争，山中恬淡能长保。"
  ],
  [
    "踏莎行",
    "张抡",
    "割断凡缘，心安神定。\n山中采药修身命。\n青松林下茯苓多，白云深处黄精盛。\n百味甘香，一身清净。\n吾生可保长无病。\n八珍五鼎不须贪，荤膻浊乱人情性。"
  ],
  [
    "踏莎行",
    "张抡",
    "身世浮沤，利名缰锁。\n省来万事都齐可。\n寻花时傍碧溪行，看云独倚青松坐。\n云片飞飞，花枝朵朵。\n光阴且向闲中过。\n世间萧散更何人，除非明月清风我。"
  ],
  [
    "朝中措",
    "张抡",
    "吴松江影漾清辉。\n山远翠光微。\n杨柳风轻日永，桃花浪暖鱼肥。\n东来西往。\n随情任性，本自无机。\n何事沙边鸥鹭，一声欸乃惊飞。"
  ],
  [
    "朝中措",
    "张抡",
    "湖光染翠□□□。\n□□□□□。\n□爱江湖光景，不曾别做□□。\n□□□□，□□□□，□□侬家。\n醉卧水云□□，□□□□□□。"
  ],
  [
    "朝中措",
    "张抡",
    "碧波深处锦鳞游。\n波面小渔舟。\n不为来贪香饵，如何赚得吞钩。\n缘蓑青箬，吾生自断，终老汀洲。\n买断一江风月，胜如千户封侯。"
  ],
  [
    "朝中措",
    "张抡",
    "沙明波净小汀洲。\n枫落洞庭秋。\n红蓼白苹深处，晚风吹转船头。\n鲈鱼钓得，银丝旋，白酒新。\n一笑月寒烟暝，人间万事都休。"
  ],
  [
    "朝中措",
    "张抡",
    "松江西畔水连空。\n霜叶舞丹枫。\n谩道金章清贵，何如蓑笠从容。\n有时独醉，无人系缆，一任斜风。\n不是芦花惹住，几回吹过桥东。"
  ],
  [
    "朝中措",
    "张抡",
    "鸣榔惊起鹭鸶飞。\n山远水弥弥。\n米贱茅柴酒美，霜清螃蟹螯肥。\n人生所贵，逍遥快意，此外皆非。\n却笑东山太傅，几曾梦见蓑衣。"
  ],
  [
    "朝中措",
    "张抡",
    "午阴多处□□□。\n杨柳□□□。\n翠羽无情飞去，红蕖有意□□。\n□□□□，□□□□，□□吾生。\n为报凌烟□□，□□□□□名。"
  ],
  [
    "朝中措",
    "张抡",
    "红尘光景事如何。\n扰扰利名多。\n若问侬家活计，扁舟小笠轻蓑。\n一尊美酒，一轮皓月，一弄山歌。\n选甚掀天白浪，未如人世风波。"
  ],
  [
    "朝中措",
    "张抡",
    "萧萧芦叶暮寒生。\n雪厌冻云平。\n密洒一篷烟火，惊鸿飞起沙汀。\n收纶罢钓，空江有浪，短棹无声。\n便是天然图画，何须妙手丹青。"
  ],
  [
    "朝中措",
    "张抡",
    "慕名人似蚁贪膻。\n扰扰几时闲。\n输我吴松江上，一帆点破晴烟。\n青莎卧月，红鳞荐酒，一醉陶然。\n此是人间蓬岛，更於何处求仙。"
  ],
  [
    "菩萨蛮",
    "张抡",
    "人间何处难忘酒。\n迟迟暖日群花秀。\n红紫斗芳菲。\n满园张锦机。\n春光能几许。\n多少闲风雨。\n一盏此时疏。\n非痴即是愚。"
  ],
  [
    "菩萨蛮",
    "张抡",
    "人间何处难忘酒。\n小舟□□□杨柳。\n柳影蘸湖光。\n薰风拂□□。\n□□□□□。\n□□□□□。\n一盏此时倾。\n□□□□□。"
  ],
  [
    "菩萨蛮",
    "张抡",
    "人间何处难忘酒。\n中秋皓月明如昼。\n银汉洗晴空。\n清辉万古同。\n凉风生玉宇。\n只怕云来去。\n一盏此时迟。\n阴晴未可知。"
  ],
  [
    "菩萨蛮",
    "张抡",
    "人间何处难忘酒。\n素秋令节逢重九。\n步绕东篱。\n金英烂漫时。\n折来惊岁晚。\n心与南山远。\n一盏此时休。\n高怀何以酬。"
  ],
  [
    "菩萨蛮",
    "张抡",
    "人间何处难忘酒。\n六花投隙琼瑶透。\n火满地炉红。\n萧萧屋角风。\n飘摇飞絮乱。\n浩荡银涛卷。\n一盏此时乾。\n清吟可那寒。"
  ],
  [
    "菩萨蛮",
    "张抡",
    "人间何处难忘酒。\n闭门永日无交友。\n何以乐天真。\n云山发兴新。\n听风松下坐。\n趁蝶花边过。\n一盏此时空。\n幽怀谁与同。"
  ],
  [
    "菩萨蛮",
    "张抡",
    "人间何处难忘酒。\n□□□□□□斗。\n不是慕荣华。\n惟愁月□□。\n□□□□□。\n□□□□□。\n一盏此时悭。\n□□□□□。"
  ],
  [
    "菩萨蛮",
    "张抡",
    "人间何处难忘酒。\n山村野店清明後。\n满路野花红。\n一帘杨柳风。\n田家春最好。\n箫鼓村村闹。\n一盏此时辞。\n将何乐圣时。"
  ],
  [
    "菩萨蛮",
    "张抡",
    "人间何处难忘酒。\n兴来独步登岩岫。\n倚杖看云生。\n时闻流水声。\n山花明照眼。\n更有提壶劝。\n一盏此时斟。\n都忘名利心。"
  ],
  [
    "菩萨蛮",
    "张抡",
    "人间何处难忘酒。\n水边石上逢山友。\n相约老山林。\n幽居不怕深。\n浮名心已尽。\n倾倒都无隐。\n一盏此时无。\n交情何以舒。"
  ],
  [
    "诉衷情",
    "张抡",
    "闲中一卷圣贤书。\n耽玩意□□。\n潜心要游阃奥，须是下功夫。\n今何异，古何殊。\n本同途。\n若明性理，一点灵台，万事都无。"
  ],
  [
    "诉衷情",
    "张抡",
    "闲中一片□□□。\n□□□□□。\n□□□澄秋水，明月夜□□。\n□□□，□□□。\n□□□。\n鹤长凫短，前定难□，□□□□。"
  ],
  [
    "诉衷情",
    "张抡",
    "闲中一亩小□□。\n临水对遥岑。\n茅茨□□低小，竹径要幽深。\n逢酒醉，遇花吟。\n日登临。\n四时无限，好景良辰，莫负光阴。"
  ],
  [
    "诉衷情",
    "张抡",
    "闲中一篆百花香。\n袅袅翠□□。\n低回宛转何似，行路绕羊肠。\n深竹户，小山房。\n雅相当。\n清心默坐，燕寝无风，永日芬芳。"
  ],
  [
    "诉衷情",
    "张抡",
    "闲中一戋瓮头春。\n养气又颐神。\n莫教大段沈醉，只好带微醺。\n心自适，体还淳。\n乐吾真。\n此怀何似，兀兀陶陶，太古天民。"
  ],
  [
    "诉衷情",
    "张抡",
    "闲中一盏建溪茶。\n香嫩雨前芽。\n砖炉最宜石铫，装点野人家。\n三昧手，不须夸。\n满瓯花。\n睡魔何处，两腋清风，兴满烟霞。"
  ],
  [
    "诉衷情",
    "张抡",
    "闲中一弄七弦琴。\n此曲少知音。\n多因淡然无味，不比郑声淫。\n松院静，竹林深。\n夜沈沈。\n清风拂轸，明月当轩，谁会幽心。"
  ],
  [
    "诉衷情",
    "张抡",
    "闲中一叶小渔舟。\n无线也无钩。\n□□□云深处，适性自遨游。\n波渺渺，兴悠悠。\n意休休。\n一船明月，一棹清风，换了封侯。"
  ],
  [
    "诉衷情",
    "张抡",
    "闲中一觉日高眠。\n都没利□□。\n黑甜自来无比，百计总输先。\n花转影，篆凝烟。\n意悠然。\n华胥何处，蝶化逍遥，此意谁传。"
  ],
  [
    "诉衷情",
    "张抡",
    "闲中一首醉时歌。\n此乐信无过。\n阳春自来寡和，谁与乐和。\n言不尽，意何多。\n且蹉跎。\n功名莫问，富贵休言，到底如何。"
  ],
  [
    "减字木兰花",
    "张抡",
    "五行颠倒。\n火里栽莲君莫□。\n□要东牵。\n引取青龙来西边。\n一阳时候。\n□□温温光已透。\n消尽群阴。\n赫赤金丹色渐深。"
  ],
  [
    "减字木兰花",
    "张抡",
    "阴阳均配。\n□□□□□□□。\n□□□□。\n争得灵苗不解□。\n□□□□。\n□□□□□□□。\n□是真铅。\n只□□□□□□。"
  ],
  [
    "减字木兰花",
    "张抡",
    "至言妙道。\n□□□□□□□。\n□□□□。\n□是蓬莱顶上仙。\n归根□□。\n□□□□方复命。\n复命常存。\n此事幽微好细论。"
  ],
  [
    "减字木兰花",
    "张抡",
    "神仙何处。\n若有宿缘须□□。\n□□□□。\n不在山林及市朝。\n丹炉休守。\n须信人人皆自有。\n此外非真。\n莫认凡砂与水银。"
  ],
  [
    "减字木兰花",
    "张抡",
    "天机深远。\n不遇真仙争得见。\n欲下工夫。\n须是先寻偃月炉。\n抽添运用。\n火候不明□妄动。\n毫发才差。\n只恐灵根□□芽。"
  ],
  [
    "减字木兰花",
    "张抡",
    "咽津纳气。\n鼎内须□□□□。\n□□□□。\n□□空铛枉误人。\n有真不□。\n□□□□□□□。\n□□修持。\n超出□□□□□。"
  ],
  [
    "减字木兰花",
    "张抡",
    "冥冥窈窕。\n□□□□□□□。\n□□□□。\n□□□□□□□。\n□□□□。\n□□□□□□□。\n□□□□。\n□□□□□□□。"
  ],
  [
    "减字木兰花",
    "张抡",
    "澄神静虑。\n□□□□□□□。\n□□□□。\n□□□花水满池。\n无中养□。\n□□□□□□□。\n□□凡胎。\n五彩云生鹤驾来。"
  ],
  [
    "减字木兰花",
    "张抡",
    "乾坤入手。\n谈笑三关云□□。\n□□□□。\n鬼骇神惊一黍光。\n逍遥宇内。\n□□□□□数外。\n功满三千。\n独跨斑麟入紫烟。"
  ],
  [
    "减字木兰花",
    "张抡",
    "还元返本。\n作用难明须细论。\n神气□□。\n窈窕之中复混成。\n勤修不倦。\n直到无为功始见。\n此是天机。\n不遇真仙莫强知。"
  ],
  [
    "蝶恋花",
    "张抡",
    "碧海沈沈西极远。\n间访□□，□□□□□。\n恰值群仙来阆苑。\n相将□□□□□。\n□□□□谁得见。\n五彩□□，□□□□□。\n□□□□□□□。\n人间几度□□□。"
  ],
  [
    "蝶恋花",
    "张抡",
    "□□□□□□□。\n□□□□，□□□□□。\n□影□□□□□。\n□□□□□□□。\n□□□□长不老。\n天□□□，□□□□□。\n□□□□□物表。\n广寒宫殿□□□。"
  ],
  [
    "蝶恋花",
    "张抡",
    "碧落浮黎光景异。\n琼□□□，□□□□□。\n□有宝珠如黍米。\n天真□□□□□。\n□□□□凭玉几。\n花雨霏霏，散入诸天□。\n□□□□傅妙旨。\n至今流演无终纪。"
  ],
  [
    "蝶恋花",
    "张抡",
    "弱水茫茫三万里。\n遥望蓬莱，浮动烟霄外。\n若问蓬莱何处是。\n珠楼玉殿金鳌背。\n惟是飞仙能驭气。\n霞袖飘摇，来往如平地。\n除□飞仙谁得至。\n只缘山在波涛底。"
  ],
  [
    "蝶恋花",
    "张抡",
    "绝想凝真天地表。\n九□□□，□□□□□。\n行处旌幢参羽葆。\n五云随□□□□。\n□□神仙春不老。\n烟□□□，□□□□□。\n□□□□多与少。\n下窥海□□□□。"
  ],
  [
    "蝶恋花",
    "张抡",
    "□□□□□□□。\n□□□□，□□□□□。\n□□□□□□□。\n□□□□□□□。\n□□□□□露采。\n□□□□，□□□□□。\n□□□□□□□。\n飘然直□□□□。"
  ],
  [
    "蝶恋花",
    "张抡",
    "碧海灵桃花朵朵。\n阿母□□，□□□□□。\n作夜海风吹玉颗。\n分明□□□□□。\n□□□□苞已破。\n散液流□，馥郁□□□。\n□□三偷谁可那。\n如今先手还输我。"
  ],
  [
    "蝶恋花",
    "张抡",
    "莫笑一瓢门户隘。\n任意游行，出入俱无碍。\n玉殿珠宫都不爱。\n别藏大地非尘界。\n东海扬尘瓢不坏。\n寒暑□移，瑞日何曾改。\n一住如今知几载。\n主人不老长春在。"
  ],
  [
    "蝶恋花",
    "张抡",
    "清夜凝然□□□。\n□□□□，□□□□□。\n□界森罗星□□。\n□□□□□□□。\n□□□□萦碧雾。\n上□□□，□□□□□。\n□□□□□紫府。\n归来□□□□□。"
  ],
  [
    "蝶恋花",
    "张抡",
    "不假□□□□□。\n□□□□，□□□□□。\n□□□□□□□。\n□□□□□□□。\n□□□□□□□。\n□□□□，□□□□□。\n□□□□□□□。\n□□□□□□□。"
  ],
  [
    "鹊桥仙",
    "张抡",
    "远公连社，流传图画，千古声名独在。\n後人多少继遗踪，到我便、失惊打怪。\n西方未到，官方先到，冤我白衣吃菜。\n龙华三会愿相逢，怎敢学、他家二会。"
  ],
  [
    "春光好",
    "张抡",
    "烟澹澹，雨。\n水溶溶。\n帖水落花飞不起，小桥东。\n翩翩怨蝶愁蜂。\n绕芳丛。\n恋馀红。\n不恨无情桥下水，恨东风。"
  ],
  [
    "风入松",
    "侯置",
    "少年心醉杜韦娘。\n曾格外疏狂。\n锦笺预约西湖上，共幽深、竹院松窗。\n愁夜黛眉颦翠，惜归罗帕分香。\n重来一梦觉黄梁。\n空烟水微茫。\n如今眼底无姚魏，记旧游、凝伫凄凉。\n入扇柳风残酒，点衣花雨斜阳。"
  ],
  [
    "风入松",
    "侯置",
    "东楼烟重暗山光。\n春意堕微茫。\n小红嫩绿匀如剪，黯无言、云渡澄江。\n没处与人消遣，倚阑情寄斜阳。\n共君今夜举清觞。\n投老各殊方。\n痴儿官事何时了，恨花时、潘鬓先霜。\n唤取客帆聊住，将予同下潇湘。"
  ],
  [
    "风入松",
    "侯置",
    "霏霏小雨恼春光。\n烟水更弥茫。\n昨宵把酒高歌处，任一声、鸡唱清江。\n憔悴杏花如许，情怀应似东阳。\n宿酲犹在莫传觞。\n消闷苦无方。\n几时玉杵蓝桥路，约云英、同捣玄霜。\n冷落黄昏庭院，梦回家在三湘。"
  ],
  [
    "蝶恋花",
    "侯置",
    "雪压小桥溪路断。\n独立无言，雾鬓风鬟乱。\n拂拭冰霜君试看。\n一枝堪寄天涯远。\n拟向南邻寻酒伴。\n折得花归，醉著歌声缓。\n姑射梦回星斗转。\n依然月下重相见。"
  ],
  [
    "清平乐",
    "侯置",
    "缕金剪彩。\n茸绾同心带。\n整整云鬟宜簇戴。\n雪柳闹蛾难赛。\n休夸结实炎州。\n且看指面纤柔。\n试问苦人滋味，何如插鬓风流。"
  ],
  [
    "清平乐",
    "侯置",
    "忍寒情味。\n枝染蔷薇水。\n搅照清溪花影碎。\n笑杀小桃李。\n一生占断春妍。\n偏宜月露娟娟。\n欲寄江南春去，乱鸦点破云笺。"
  ],
  [
    "玉楼春",
    "侯置",
    "市桥灯火春星碎。\n街鼓催归人未醉。\n半嗔还笑眼回波，欲去更留眉敛翠。\n归来短烛馀红泪。\n月淡天高梅影细。\n北风休遣雁南来，断送不成今夜睡。"
  ],
  [
    "玉楼春",
    "侯置",
    "今秋中月逢馀闰。\n月姊重来风露静。\n未劳玉斧整蟾宫，又见冰轮浮桂影。\n寻常经岁睽佳景。\n阅月那知还赏咏。\n庾楼江阔碧天高，遥想飞觞清夜永。"
  ],
  [
    "秦楼月・忆秦娥",
    "侯置",
    "天一色。\n玉盘冷浸潇湘碧。\n潇湘碧。\n短亭系缆，隔江闻笛。\n胡床对坐凉生腋。\n通宵说尽狂踪迹。\n狂踪迹。\n少年心事，老来难得。"
  ],
  [
    "菩萨蛮",
    "侯置",
    "楼前曲浪归桡急。\n楼中细雨春风湿。\n终日倚危阑。\n故人湖上山。\n高情浑似旧。\n只枉东阳瘦。\n薄晚去来休。\n装成一段愁。"
  ],
  [
    "菩萨蛮",
    "侯置",
    "东风吹梦春酲恶。\n琐窗淡淡花阴薄。\n一夜曲池平。\n小窗云样明。\n绿轻眉懒晕。\n香浅罗衣润。\n未见海棠开。\n卷帘双燕来。"
  ],
  [
    "菩萨蛮",
    "侯置",
    "江风漠漠寒山碧。\n孤鸿声里霜花白。\n画舸且停桡。\n有人魂欲销。\n相从能几日。\n总是天涯客。\n尺素好频裁。\n休言无雁来。"
  ],
  [
    "菩萨蛮",
    "侯置",
    "东君管尽闲花草。\n红红白白知多少。\n末後一奁香。\n绿庭春昼长。\n道人心似海。\n梦冷屏山里。\n莫剪最长条。\n从教玉步摇。"
  ],
  [
    "菩萨蛮",
    "侯置",
    "东风卷尽欺花雨。\n月明皎纸庭前路。\n月底且论诗。\n从教露湿衣。\n明朝愁入绪。\n各自东归去。\n後夜月明中。\n绿尊谁与同。"
  ],
  [
    "菩萨蛮",
    "侯置",
    "绿帷剪剪黄金碎。\n西风庭院清如水。\n月姊更多情。\n与人无际明。\n浓阴遮玉砌。\n桂影冰壶里。\n灭烛且徜徉。\n夜深应更香。"
  ],
  [
    "菩萨蛮",
    "侯置",
    "靓妆金翠盈盈晚。\n凝情有恨无人管。\n何处一帘风。\n故人天际逢。\n从教香扑鬓。\n只怕繁华尽。\n牢落正悲秋。\n非□谁解愁。"
  ],
  [
    "菩萨蛮",
    "侯置",
    "江梅占尽江头雪。\n忍寒玉骨夸清绝。\n不似杜秋娘。\n婆娑秋水傍。\n波光涵晚日。\n照影从教密。\n隐隐认遥黄。\n隔溪十里香。"
  ],
  [
    "菩萨蛮",
    "侯置",
    "黄昏曾见凌波步。\n无端暝色催人去。\n一夜露华浓。\n香销兰菊丛。\n缕金衣易湿。\n莫对西风泣。\n洗尽夜来妆。\n温泉初赐汤。"
  ],
  [
    "菩萨蛮",
    "侯置",
    "休文多病疏杯酌。\n被花恼得心情恶。\n碧树又惊秋。\n追欢怀旧游。\n与君聊一醉。\n醉倒花阴里。\n斜日下阑干。\n满身金屑寒。"
  ],
  [
    "菩萨蛮",
    "侯置",
    "交刀剪碎琉璃碧。\n深黄一穗珑松色。\n玉蕊纵妖娆。\n恐无能样娇。\n绿窗初睡起。\n堕马慵梳髻。\n斜插紫鸾钗。\n香从鬓底来。"
  ],
  [
    "菩萨蛮",
    "侯置",
    "黄姑青女交相忌。\n眼看尘土占芳蕊。\n急埽满阑金。\n小奁熏水沈。\n博山银叶透。\n浓馥穿罗袖。\n犹欲问鸿都。\n太真安稳无。"
  ],
  [
    "菩萨蛮",
    "侯置",
    "午庭栩栩花间蝶。\n翅添金粉穿琼叶。\n曾见羽衣黄。\n瑶台淡薄妆。\n醒来魂欲断。\n掺掺芳英满。\n梦里尚偷香。\n何堪秋夜长。"
  ],
  [
    "菩萨蛮",
    "侯置",
    "霓裳舞罢难留住。\n湘裙缓若轻烟去。\n动是隔年期。\n生绡傅艳姿。\n精神浑似旧。\n碧暗黄金瘦。\n永夜对西窗。\n何缘襟袖香。"
  ],
  [
    "菩萨蛮",
    "侯置",
    "揉香嗅蕊朝还暮。\n无端却被西风误。\n底死欲留伊。\n金尘蔌蔌飞。\n茂陵头已白。\n新聘谁相得。\n耐久莫相思。\n年年秋与期。"
  ],
  [
    "西江月",
    "侯置",
    "金鼎香销沈麝，碧梧影转阑干。\n可庭明月绮窗闲。\n帘幕低垂不卷。\n一自高唐人去，秋风几许摧残。\n拂檐修竹韵珊珊。\n梦断山长水远。"
  ],
  [
    "西江月",
    "侯置",
    "豆蔻梢头年纪，芙蓉水上精神。\n幼云娇玉两眉春。\n京洛当时风韵。\n金缕深深劝客，雕梁蔌蔌飞尘。\n主人从得董双成。\n应忘瑶池宴饮。"
  ],
  [
    "青玉案",
    "侯置",
    "东风一夜吹晴雨。\n小园里、春如许。\n桃李无言情难诉。\n阳关车马，灞桥风月，移入江天暮。\n双旌明日留难住。\n今夕清觞且频举。\n咫尺清明三月暮。\n寻芳宾客，对花杯酌，回首西江路。"
  ],
  [
    "青玉案",
    "侯置",
    "年年寓屋称觞处。\n陪彩绶、尊前舞。\n牢落潇湘归去未。\n蜡梅开遍，冰蟾圆後，梦断灵溪路。\n长年厚福天分付。\n算四海、今独步。\n涧竹岩花如旧否。\n与翁相伴，岁寒庭户，尽占闲中趣。"
  ],
  [
    "青玉案",
    "侯置",
    "三年牢落荒江路。\n忍明日、轻帆去。\n冉冉年光真暗度。\n江山无助，风波有险，不是留君处。\n梅花万里伤迟暮。\n驿使来时望佳句。\n我拚归休心已许。\n短篷孤棹，绿蓑青笠，稳泛潇湘雨。"
  ],
  [
    "昭君怨",
    "侯置",
    "晴日烘香花睡。\n花艳浮杯人醉。\n杨柳绿丝风。\n水溶溶。\n留恋芳丛深处。\n懒上锦鞯归去。\n待得牡丹开。\n更同来。"
  ],
  [
    "四犯令",
    "侯置",
    "月破轻云天淡注。\n夜悄花无语。\n莫听阳关牵离绪。\n拚酩酊、花深处。\n明日江郊芳草路。\n春逐行人去。\n不似酴醾开独步。\n能著意、留春住。"
  ],
  [
    "鹧鸪天",
    "侯置",
    "万点胭脂落日烘。\n坐间酒面散微红。\n谁教艳质撩潘鬓，生怕朝云逐楚风。\n寻画烛，照芳容。\n夜深两行锦灯笼。\n朱唇翠袖休凝伫，几许春情睡思中。"
  ],
  [
    "鹧鸪天",
    "侯置",
    "蜀锦吴绫剪染成。\n东皇花令一番新。\n风帘不碍寻巢燕，雨叶偏禁斗草人。\n非病酒，不关春。\n恨如芳草思连云。\n西楼角畔双桃树，几许浓苞等露匀。"
  ],
  [
    "鹧鸪天",
    "侯置",
    "梦想当年姚魏家。\n尊前重见旧时花。\n双檠分焰交红影，四座春回粲晚霞。\n杯潋滟，帽敧斜。\n夜深绝艳愈清佳。\n天明恐逐行云去，更著重重翠幕遮。"
  ],
  [
    "鹧鸪天",
    "侯置",
    "只有梅花是故人。\n岁寒情分更相亲。\n红鸾跨碧江头路，紫府分香月下身。\n君既去，我离群。\n天涯白发怕逢春。\n西湖苍莽烟波里，来岁梅时痛忆君。"
  ],
  [
    "朝中措",
    "侯置",
    "翻阶红药竞芬芳。\n著意巧成双。\n须信扬州国艳，旧时曾在昭阳。\n盈盈背立，同心对绾，联萼飞香。\n牢贮深沈金屋，任教蝶困蜂忙。"
  ],
  [
    "朝中措",
    "侯置",
    "漏云初见六花开。\n惊巧妒江梅。\n飘洒元戎小队，玉妆旌旆归来。\n恩同化手，春回陇亩，欢到尊罍。\n记取明朝登览，绿漪惟有秦淮。"
  ],
  [
    "朝中措",
    "侯置",
    "露英云萼一般清。\n揉雪更雕琼。\n预喜重阳登览，大家插帽浮觥。\n分香减翠，殷勤远寄，珍重多情。\n不似绮窗双艳，向人解语倾城。"
  ],
  [
    "朝中措",
    "侯置",
    "依微春绿遍江干。\n烟水小屏寒。\n惆怅雁行南北，新词不忍拈看。\n从今寄取，临风把酒，役梦忘飧。\n飞絮落花时候，扁舟也到孤山。"
  ],
  [
    "朝中措",
    "侯置",
    "风帘交翠篆香飘。\n却暑卷轻绡。\n最好佳辰相近，寿觞对饮连宵。\n仙翁未老，云中跨凤，台上吹箫。\n看取他年荣事，鱼轩入侍涂椒。"
  ],
  [
    "朝中措",
    "侯置",
    "年来玉帐罢兵筹。\n灯市小迟留。\n花外香随金勒，酒边人倚红楼。\n沙堤此去，传柑侍宴，天上风流。\n还记月华小队，春风十里潭州。"
  ],
  [
    "朝中措",
    "侯置",
    "年年重午近佳辰。\n符艾一番新。\n满酌九霞奇酝，寿君两鬓长春。\n闺中秀美，何如赋得，林下精神。\n早办荆钗布袖，共为云水闲人。"
  ],
  [
    "点绛唇",
    "侯置",
    "春日迟迟，柳丝金淡东风软。\n绿娇红浅。\n帘幕飞新燕。\n玉帐优游，赢得花间宴。\n香尘远。\n暂停歌扇。\n□醉深深院。"
  ],
  [
    "点绛唇",
    "侯置",
    "约莫香来，倚阑低瞰花如雪。\n怨深愁绝。\n瘦似年时节。\n岁一相逢，常是匆匆别。\n歌壶缺。\n又还吹彻。\n笛里关山月。"
  ],
  [
    "阮郎归",
    "侯置",
    "莫欺骑省鬓边华。\n曾眠苏小家。\n彩丝萦腕剪轻霞。\n菖蒲酒更嘉。\n人别後，叹飞花。\n云山和梦遮。\n吴笺小字写流沙。\n几行秋雁斜。"
  ],
  [
    "阮郎归",
    "侯置",
    "美人小字称春娇。\n云鬟玉步摇。\n淡妆浓态楚宫腰。\n梅枝雪未消。\n拚恼乱，尽妖娆。\n微窝生脸潮。\n算来虚度可怜宵。\n醉魂谁与招。"
  ],
  [
    "阮郎归",
    "侯置",
    "薰风吹尽不多云。\n晓天如水清。\n哦松庭院忽闻笙。\n帘疏香篆明。\n兰玉盛，凤和鸣。\n家声留汉庭。\n狨鞍长傍九重城。\n年年双鬓青。"
  ],
  [
    "浪淘沙",
    "侯置",
    "晓日掠轻云。\n霜瓦鳞鳞。\n六朝山色俨如新。\n家在洞庭南畔住，身在江滨。\n华发照乌巾。\n无意寻春。\n空将两袖拂飞尘。\n可惜梅花开近路，恼尽行人。"
  ],
  [
    "踏莎行",
    "侯置",
    "元夕风光，中兴时候。\n东风著意催梅柳。\n谁家银字小笙簧，倚阑度曲黄昏後。\n拨雪张灯，解衣贳酒。\n觚棱金碧闻依旧。\n明年何处看升平，景龙门下灯如昼。"
  ],
  [
    "踏莎行",
    "侯置",
    "雪意初浓，云情已厚。\n黄昏散尽扶头酒。\n不知墙外夜来梅，忍寒添得疏花否。\n休更熏香，且同携手。\n从教策策轻寒透。\n亭儿直下玉生烟，暗香归去沾襟袖。"
  ],
  [
    "浣溪沙",
    "侯置",
    "客里忽忽梦帝州。\n故人相遇一杯休。\n疏梅些子最清幽。\n双绾香螺春意浅，缓歌金缕楚云留。\n不知妆镜若为俦。"
  ],
  [
    "浣溪沙",
    "侯置",
    "倚醉怀春翠黛长。\n肉红衫子半窥墙。\n兰汤浴困嫩匀妆。\n应为长年餐绛雪，故教丹颊耐清霜。\n弄晴飞馥笑冯唐。"
  ],
  [
    "浣溪沙",
    "侯置",
    "春梦惊回谢氏塘。\n箧中消尽旧家香。\n休文多病怯秋光。\n空对金盘承瑞露，竟无玉杵碎玄霜。\n醉魂飞度月宫凉。"
  ],
  [
    "眼儿媚",
    "侯置",
    "花信风高雨又收。\n风雨互迟留。\n无端燕子，怯寒归晚，闲损帘钩。\n弹棋打马心都懒，撺掇上春愁。\n推书就枕，凫烟淡淡，蝶梦悠悠。"
  ],
  [
    "渔家傲",
    "侯置",
    "过尽百花芳草满。\n柳丝舞困阑干暖。\n柳外秋千裙影乱。\n人逐伴。\n旧家心性如今懒。\n斗帐宝香凝不散。\n黄昏院落莺声晚。\n红叶不来音信断。\n疏酒盏。\n东阳瘦损无人管。"
  ],
  [
    "渔家傲",
    "侯置",
    "本是潇湘渔艇客。\n钱塘江上铺帆席。\n两处烟波天一色。\n云幂幂。\n吴山不似湘山碧。\n休费精神劳梦役。\n鸥凫难上铜驼陌。\n扰扰红尘人似织。\n山头石。\n潮生月落今如昔。"
  ],
  [
    "临江仙",
    "侯置",
    "一抹烟林屏样展，轻花岸柳无边。\n连朝春雨涨平川。\n冬冬迎社鼓，渺渺下陂船。\n同事多才饶我懒，乘闲纵饮郊园。\n髻花敧侧醉巾偏。\n时丰容卒岁，游乐更明年。"
  ],
  [
    "临江仙",
    "侯置",
    "失脚青云何所往，故山松竹应秋。\n痴儿官事几时休。\n可怜双白鬓，斗栗尚迟留。\n尊酒偷闲聊放旷，夜凉河汉西流。\n从教孤笛喷高楼。\n与君同一醉，明日旋分愁。"
  ],
  [
    "柳梢青",
    "侯置",
    "小院轻寒，酒浓香软，深沈帘幕。\n我辈相逢，欢然一笑，春在杯酌。\n家山辜负猿鹤。\n轩冕意、秋云似薄。\n我自西风，扁舟归去，看君寥廓。"
  ],
  [
    "柳梢青",
    "侯置",
    "楚天清绝。\n苇岸兰汀，素秋时节。\n帘卷湘鬟，香飞云篆，叵看轻别。\n明朝底处关山，算总是、愁花恨月。\n白马江寒，黄牛峡静，小梅初彻。"
  ],
  [
    "杏花天",
    "侯置",
    "宝钗整鬓双鸾斗。\n睡未醒、熏风襟袖。\n彩丝皓腕宜清昼。\n更艾虎、衫儿新就。\n玉杯共饮菖蒲酒。\n愿耐夏、宜春厮守。\n榴花故意红添皱。\n映得人来越瘦。"
  ],
  [
    "江城子",
    "侯置",
    "萍蓬踪迹几时休。\n尽飘浮。\n为君留。\n共话当年，年少气横秋。\n莫叹两翁俱白发，今古事，尽悠悠。\n西风吹梦入江楼。\n故山幽。\n谩回头。\n又是手遮，西日望皇州。\n欲向西湖重载酒，君不去，与谁游。"
  ],
  [
    "南歌子",
    "侯置",
    "菊润初经雨，橙香独占秋。\n碧琳仙酿试新篘。\n内集熙熙休试、蚁浮瓯。\n家世传黄阁，功名起黑头。\n双凫聊傍故人舟。\n咫尺青云岐路、看英游。"
  ],
  [
    "瑞鹧鸪",
    "侯置",
    "遥天拍水共空明。\n玉镜开奁特地晴。\n极目秋容无限好，举头醉眼暂须醒。\n白眉公子催行急，碧落仙人著句清。\n後夜萧萧葭苇岸，一尊独酌见离情。"
  ],
  [
    "天仙子",
    "侯置",
    "暖日丽晴春正好。\n杨柳池塘风弄晓。\n露桃云杏一番新，花窈窕。\n香飘缈。\n玉帐靓深闻语笑。\n新赐绣鞯花映照。\n须信浓恩春共到。\n汉家飞将久宣劳，迎禁诏。\n瞻天表。\n入卫帝庭常不老。"
  ],
  [
    "醉落魄・一斛珠",
    "侯置",
    "铜壶漏歇。\n纱窗倒挂梅梢月。\n玉人酒晕消香雪。\n促轸调弦，弹个古离别。\n雏莺小凤交飞说。\n嘈嘈软语丁宁切。\n相如敧枕推红氎。\n脉脉无言，还记旧时节。"
  ],
  [
    "醉落魄・一斛珠",
    "侯置",
    "梅花似雪。\n雪花却似梅清绝。\n小窗低映梅梢月。\n常记良宵，吹酒共攀折。\n如今客里都休说。\n潇潇洒洒情怀别。\n夜阑火冷孤灯灭。\n雪意梅情，分付漆园蝶。"
  ],
  [
    "醉落魄・一斛珠",
    "侯置",
    "玉钩珠箔。\n夜凉庭院天垂幕。\n好风吹动纶巾角。\n羽扇休挥，已怯絺衣薄。\n扁舟明日清溪泊。\n归来依旧情怀恶。\n为君唤月骖鸾鹤。\n天近多寒，满引金凿落。"
  ],
  [
    "减字木兰花",
    "侯置",
    "春酲拚却。\n一声花雨落。\n密炬红残。\n人在青罗步障间。\n天公薄相。\n惯得柳绵高百丈。\n彩笔题诗。\n休诵骚人九辨词。"
  ],
  [
    "鹊桥仙",
    "侯置",
    "鹤发萧森，玉颜腴润，养就黄芽金鼎。\n一区松菊老湘滨，但心远、何妨人境。\n衮衣家世，鸣鸾歌舞，到了春冰消尽。\n不须惆怅梦中身，这彩选、输赢谁省。"
  ],
  [
    "朝中措",
    "赵彦端",
    "山矾风味更梨花。\n清白竞春华。\n试问西园清夜，何如山崦人家。\n楚东千嶂，吴江一棹，云路非赊。\n惟有相思两地，可怜淡月朝霞。"
  ],
  [
    "朝中措",
    "赵彦端",
    "烧灯已过禁烟前。\n春信递相传。\n柳暗乍迷津路，花暄欲照江天。\n天涯宾主，相逢老矣，一笑欢然。\n晚岁许同庐社，西风不买吴船。"
  ],
  [
    "朝中措",
    "赵彦端",
    "长松擎月与天通。\n霜叶乱惊鸿。\n露炯乍疑杯滟，云生似觉衣重。\n江南胜处，青环楚嶂，红半溪枫。\n倦客会应归去，一亭长枕寒空。"
  ],
  [
    "朝中措",
    "赵彦端",
    "几枝筇竹半烟云。\n钟鼓醉中闻。\n千点好山馀思，一湾流水能分。\n多情皓月，轮栖夜午，光动风文。\n看取清闲宾主，犹胜富贵封君。"
  ],
  [
    "朝中措",
    "赵彦端",
    "新凉溪阁暮山重。\n水月共空蒙。\n九转不须尘外，三峰只在壶中。\n他年盛业，云间可望，林下难逢。\n记取芗林岩洞，何如于越秋风。"
  ],
  [
    "朝中措",
    "赵彦端",
    "西城烟雾一重重。\n潇洒便秋风。\n巧妒玉人装髻，无如禁钥难通。\n新声窈眇，怨传楚些，娇并吴宫。\n夜久三星为粲，皓娥宁为君容。"
  ],
  [
    "垂丝钓",
    "赵彦端",
    "短篷醉舣。\n江南秋意如水。\n露草星明，风柳丝委。\n危槛倚。\n为故人宴喜。\n欢无几。\n念青鞋紫绮。\n论诗载酒，犹胜心寄双鲤。\n倦游晚矣。\n云路非吾事。\n湖海从君意。\n沙雁起。\n记夜阑隐几。"
  ],
  [
    "垂丝钓",
    "赵彦端",
    "莫愁有信。\n全胜春梦无准。\n篆缕欲销，衣粉堪认。\n残梦醒。\n枕夜凉满鬓。\n想香迳。\n正垂垂美荫。\n晚花在否，朱阑谁与同凭。\n断云怨冷。\n青鸟无凭问。\n红叶翻成恨。\n三五近。\n试预占破镜。"
  ],
  [
    "谒金门",
    "赵彦端",
    "朱槛曲。\n妆浅鬓云吹绿。\n半尺鹅溪凉意足。\n手香沾柄玉。\n午梦已惊难续。\n说与翠梧修竹。\n蓬海路遥天六六。\n乘鸾何处逐。"
  ],
  [
    "谒金门",
    "赵彦端",
    "劳顾曲。\n燕贡雅羞衣绿。\n鲁酒不能春味足。\n小杯空荐玉。\n只愿此欢常续。\n莫序水边丝竹。\n明日朝参同趁六。\n犹期归骑逐。"
  ],
  [
    "谒金门",
    "赵彦端",
    "休相忆。\n明夜远如今日。\n楼外绿烟村幂幂。\n花飞如许急。\n柳岸晚来船集。\n波底斜阳红湿。\n送尽去云成独立。\n酒醒愁又入。"
  ],
  [
    "谒金门",
    "赵彦端",
    "春已半。\n绣绿新红如换。\n燕子还来帘幕畔。\n闲愁天不管。\n翠被曲屏香满。\n花叶彩笺人远。\n鹊喜蛛丝都未判。\n连环空约腕。"
  ],
  [
    "谒金门",
    "赵彦端",
    "春不尽。\n处处与情相趁。\n谁道刘郎家恁近。\n一年花不问。\n双剪画罗春胜。\n今夜月圆如镜。\n怎得酒阑心易定。\n试将金液镇。"
  ],
  [
    "谒金门",
    "赵彦端",
    "春似绣。\n不是别离时候。\n滴尽黄昏残刻漏。\n月高花影昼。\n好在画屏金兽。\n深琐粉窗兰牖。\n溪水南来堪问否。\n几时离渡口。"
  ],
  [
    "谒金门",
    "赵彦端",
    "朱户密。\n镇锁一庭春日。\n画幕黄帘芳草碧。\n游蜂初未识。\n脆管么弦无力。\n青子绿阴如织。\n花满深宫无路入。\n旧游浑记得。"
  ],
  [
    "谒金门",
    "赵彦端",
    "春意密。\n不受人间风日。\n一曲清歌云暮碧。\n尊前今夜识。\n醉客倦吟无力。\n滞梦停愁相织。\n只道桃源难再入。\n有人还问得。"
  ],
  [
    "柳梢青",
    "赵彦端",
    "衰翁自谪。\n堪笑忘了，山林闲适。\n一岁花黄，一秋酒绿，一番头白。\n浮生似醉如客。\n问底事、归来未得。\n但愿长年，故人相与，春朝秋夕。"
  ],
  [
    "柳梢青",
    "赵彦端",
    "卮言日出。\n天上漫试，人间无术。\n一笑归来，身如蝉蜕，首如龟缩。\n年年白酒黄花，共愿我、光风霁月。\n不道道人，老去，如何消得。"
  ],
  [
    "柳梢青",
    "赵彦端",
    "酴过也，酴过後，无花堪折。\n只有垂杨，垂杨却作，絮惊行色。\n海棠半在如无，又争倩、蔷薇恋得。\n除是东风，随君归问，玉堂消息。"
  ],
  [
    "好事近",
    "赵彦端",
    "君莫厌江乡，也有茂林修竹。\n竹外有些亭榭，置酒尊棋局。\n棋神酒圣各成欢，欢长更烧烛。\n寄语故人鹏，任倾金围玉。"
  ],
  [
    "好事近",
    "赵彦端",
    "君到共黄花，君去早梅将发。\n君不待梅归去，问与谁同折。\n白头潘令一年秋，有酒恨无客。\n莫忘道山堂上，话清音风月。"
  ],
  [
    "好事近",
    "赵彦端",
    "草草复匆匆，相见也还相忆。\n记取梦魂诗思，似水光山色。\n清音堂下一扁舟，谁主又谁客。\n休厌一杯相劝，看梅梢将白。"
  ],
  [
    "好事近",
    "赵彦端",
    "寻得一枝春，惊动小园花月。\n把酒放歌添烛，看连林争发。\n从今日日有花开，野水酿春碧。\n旧日爱闲陶令，作江南狂客。"
  ],
  [
    "好事近",
    "赵彦端",
    "风露入新亭，看尽楚天秋色。\n行到暮霞明处，有金华仙刻。\n孤城乔木堕荒凉，白云带溪碧。\n唤取小舟同醉，话江湖归日。"
  ],
  [
    "好事近",
    "赵彦端",
    "一种岁前春，谁辨额黄腮白。\n风意只吟群木，与此花修别。\n此花佳处似佳人，高情带诗格。\n君与岁寒相许，有芳心难结。"
  ],
  [
    "好事近",
    "赵彦端",
    "朱户闭东风，春在小红纤雪。\n门外未寒犹暖，怪有花堪折。\n梨花菊蕊不相饶，娇黄带轻白。\n莫厌醉歌相恼，是中原乡客。"
  ],
  [
    "好事近",
    "赵彦端",
    "日日念江东，何有旧人重说。\n二妙一时相遇，怪尊前头白。\n山城无物为君欢，薄酒待寒月。\n草草数歌休笑，似主人衰拙。"
  ],
  [
    "点绛唇",
    "赵彦端",
    "山水乡中，岂知还有中原笑。\n醉歌倾倒。\n记得升平调。\n旧日年光，试把华灯照。\n心情好。\n有些怀抱。\n拟向梅花道。"
  ],
  [
    "点绛唇",
    "赵彦端",
    "一点青阳，早梅初识春风面。\n暖回琼管。\n斗自东方转。\n白马青袍，莫作铜驼恋。\n看宫线。\n但长相见。\n爱日如人愿。"
  ],
  [
    "点绛唇",
    "赵彦端",
    "护雨烘晴，紫云缥缈来深院。\n晚寒谁见。\n红杏梢头怨。\n绝代佳人。\n万里沈香殿。\n光风转。\n梦馀千片。\n犹恨相逢浅。"
  ],
  [
    "点绛唇",
    "赵彦端",
    "秋入阑干，亭亭波面虹千丈。\n一声鱼唱。\n画个三高样。\n江上风波，更泛吴松浪。\n寒潮涨。\n石鱼酒舫。\n漫叟知何向。"
  ],
  [
    "点绛唇",
    "赵彦端",
    "好在苍苔，摩挲遗恨风还雨。\n一凉相与。\n片月生新浦。\n天外离居，为我荪桡举。\n山如许。\n故人来否。\n岁晚鲈堪煮。"
  ],
  [
    "秦楼月・忆秦娥",
    "赵彦端",
    "香蔌蔌。\n小山丛桂烘温玉。\n烘温玉。\n酒愁花暗，沈腰如束。\n烦君剩与阳春曲。\n为君细拂衾罗馥。\n衾罗馥。\n一春幽梦，与君相续。"
  ],
  [
    "秦楼月・忆秦娥",
    "赵彦端",
    "梅缀雪。\n雪缀梅花肌肤惬。\n肌肤惬。\n丰姿浓态，莹如玉色。\n岁寒期约无相缺。\n祥花不减晴空月。\n晴空月。\n依前消瘦，还共清绝。"
  ],
  [
    "阮郎归",
    "赵彦端",
    "岁寒堂下两株梅。\n商量先後开。\n春前日绕一千回。\n花来春未来。\n冰可断，玉堪裁。\n寒空无暖埃。\n为君翻动腊前醅。\n酒醒香满怀。"
  ],
  [
    "阮郎归",
    "赵彦端",
    "一春种得牡丹成。\n那知君遽行。\n东君也自没心情。\n夜来风雨声。\n追间阔，数清明。\n不应歌渭城。\n只愁河畔草青青。\n却须离绪生。"
  ],
  [
    "阮郎归",
    "赵彦端",
    "三年何许竞芳辰。\n君家千树春。\n如今欲去复逡巡。\n好花留住人。\n红蕊乱，绿阴匀。\n彩云新又新。\n只应小阕记情亲。\n动君梁上尘。"
  ],
  [
    "减字木兰花",
    "赵彦端",
    "四弦续续。\n山水依然关塞足。\n天上新声。\n谪堕人间得自名。\n清歌宛转。\n弹向指间依旧见。\n满眼春风。\n不觉黄梅细雨中。"
  ],
  [
    "减字木兰花",
    "赵彦端",
    "绿阴红雨。\n黯淡衣裳花下舞。\n花月佳时。\n舞破东风第几枝。\n一杯相属。\n从灺尊前三四烛。\n酒尽花阑。\n京洛风流仔细看。"
  ],
  [
    "减字木兰花",
    "赵彦端",
    "一年歌舞。\n还是花黄尊绿处。\n雨横风多。\n比似年时恨若何。\n帘深酒暖。\n细雨斜风浑不管。\n只有黄花。\n欲近佳人鬓畔鸦。"
  ],
  [
    "减字木兰花",
    "赵彦端",
    "送人南浦。\n日日客亭风又雨。\n相见如何。\n梅子枝头春已多。\n真成别去。\n酒病明朝知几许。\n淋损宫袍。\n都是人人醉後娇。"
  ],
  [
    "减字木兰花",
    "赵彦端",
    "屈亭湘浦。\n怨尽朝云还暮雨。\n知是谁何。\n赋得清愁尔许多。\n爱来慵去。\n此意平生成浪许。\n著尽茸袍。\n想像江梅雪後娇。"
  ],
  [
    "减字木兰花",
    "赵彦端",
    "乱云萦浦。\n做雪不成还是雨。\n知我为何。\n一笑仍添一恨多。\n不须归去。\n琥珀杯深能几许。\n草色如袍。\n记取从今舞处娇。"
  ],
  [
    "鹊桥仙",
    "赵彦端",
    "来时夹道，红罗步障，已换青丝翠羽。\n春愁元自逐春来，却不肯、随春归去。\n千觞美酒，十分幽事，归到只愁风雨。\n凭谁传语牡丹花，为做取、东君些主。"
  ],
  [
    "鹊桥仙",
    "赵彦端",
    "江梅仙去，蜡梅蜂化，只有缃梅呈秀。\n不知春在阿谁边，试与问、青青杨柳。\n小园幽事，中都风味，斗草分香依旧。\n东风莫谩送扁舟，为管取、轻寒罗袖。"
  ],
  [
    "鹊桥仙",
    "赵彦端",
    "留花翠幕，添香红袖，常恨情长春浅。\n南风吹酒玉虹翻，便忍听、离弦声断。\n乘鸾宝扇，凌波微步，好在清池凉馆。\n直饶书与荔枝来，问纤手、谁传冰碗。"
  ],
  [
    "鹊桥仙",
    "赵彦端",
    "藕花亭上，无尘无暑，滟滟一池秋韵。\n绿罗宝盖碧琼竿，翠浪里、亭亭月影。\n一家姊妹，两般梳洗，浓淡施朱傅粉。\n夜深风露逼人怀，问谁在、牙床酒醒。"
  ],
  [
    "菩萨蛮",
    "赵彦端",
    "雪中梅艳风前竹。\n诗缘渐与情缘熟。\n醉眼眩成花。\n恼人生脸霞。\n巫云将楚雨。\n只恐翩然去。\n我有合欢杯。\n为君聊挽回。"
  ],
  [
    "菩萨蛮",
    "赵彦端",
    "雨声不断垂檐竹。\n清歌唤起清眠熟。\n洞户有馀花。\n同倾细细霞。\n酒行如过雨。\n雨尽风吹去。\n吹去复盈杯。\n一春能几回。"
  ],
  [
    "菩萨蛮",
    "赵彦端",
    "绣罗裙上双鸳带。\n年年长系春心在。\n梅子别时青。\n如今浑已成。\n美人书幅幅。\n中有连环玉。\n不是只催归。\n要情无断时。"
  ],
  [
    "菩萨蛮",
    "赵彦端",
    "倚阑闲拈生绡扇。\n新凉庭户微风转。\n疏雨断檐声。\n淡云开晚晴。\n蔗浆寒浸齿。\n枕簟清如水。\n相忆不胜愁。\n月来帘上钩。"
  ],
  [
    "菩萨蛮",
    "赵彦端",
    "青春背我堂堂去。\n桃花乱落如红雨。\n是妾断肠时。\n芳心空自持。\n相思君助取。\n脉脉如牛女。\n天远暮江迟。\n今宵归不归。"
  ],
  [
    "蝶恋花",
    "赵彦端",
    "堂外溪桥杨柳畔。\n满树东风，更著流莺唤。\n时节清明寒暖半。\n秦筝欲妒歌珠贯。\n一寸离肠无可断。\n旧管新收，尽记双帷卷。\n赖得今年春较晚。\n送人犹有馀红乱。"
  ],
  [
    "蝶恋花",
    "赵彦端",
    "雪里珠衣寒未动。\n雪後清寒，惊损幽帷梦。\n风撼海牛帘幕重。\n画檐冰箸如流汞。\n一穗香云佳客共。\n溜溜金槽，政尔新词送。\n酒戏诗阄忘百中。\n烛间有个人非众。"
  ],
  [
    "相思引・琴调",
    "赵彦端",
    "拂拂轻阴雨麴尘。\n小庭深幕堕娇云。\n好花无几，犹是洛阳春。\n燕语似知怀旧主，水生只解送行人。\n可堪诗墨，和泪渍罗巾。"
  ],
  [
    "相思引・琴调",
    "赵彦端",
    "曾蹑姑苏城上台。\n好山知有好人来。\n几回徙倚，月里暮云开。\n闲倚和风千步柳，倦临残雪一枝梅。\n暖香高烛，翻动道人灰。"
  ],
  [
    "杏花天",
    "赵彦端",
    "风韶雨润催花候。\n欢春恨、年年常有。\n桃蹊杏陌相期久。\n一为东君试手。\n匆匆去、那人信否。\n襟泪渍、粉香依旧。\n单衣煮酒重来後。\n好与看承人瘦。"
  ],
  [
    "杏花天",
    "赵彦端",
    "当时众里闻新曲。\n拚一醉、移舟换烛。\n清波快送仙帆幅。\n十里披烟泛玉。\n谁知度、春寒夜独。\n常记恨、花阑漏促。\n西风渡口莲堪束。\n一枕新凉会足。"
  ],
  [
    "浣溪沙",
    "赵彦端",
    "冰练新裁月见羞。\n墨花飞作淡云浮。\n宜歌宜笑不妨秋。\n约腕半笼衫草碧，洗妆初失黛蛾愁。\n嫩凉轻暑奈风流。"
  ],
  [
    "浣溪沙",
    "赵彦端",
    "过雨园林绿渐浓。\n晚霞明处暮云重。\n小桥东畔再相逢。\n睡起未添双鬓绿，汗融微退小妆红。\n几多心事不言中。"
  ],
  [
    "浣溪沙",
    "赵彦端",
    "菊已开时梅未通。\n似寒如暖意融融。\n情亲语妙一杯中。\n歌舞欲来须更理，林泉有乐政须同。\n好诗多味酒无功。"
  ],
  [
    "浣溪沙",
    "赵彦端",
    "渺渺东风泛酒船。\n月华为地玉为川。\n春于红药更留连。\n云路功名方步步，草庐松竹自年年。\n他时人说二疏贤。"
  ],
  [
    "浣溪沙",
    "赵彦端",
    "花下凭肩月下迎。\n避人私语脸霞生。\n画堂红烛意盈盈。\n病酒一春愁与睡，倚阑终日雨还晴。\n强移心绪作清明。"
  ],
  [
    "浣溪沙",
    "赵彦端",
    "人意歌声欲度春。\n春容温暖胜於人。\n劝君一醉酒如渑。\n梅子枝头应有恨，柳花风底不堪嚬。\n盖公堂下净无尘。"
  ],
  [
    "虞美人",
    "赵彦端",
    "烟空磴尽长松语。\n佳处遗基古。\n道人乘月又乘风。\n未用秋衣沈水、换薰笼。\n两峰千涧依稀是。\n想像诗翁醉。\n莫惊青蕊後时开。\n笑倒江南陶令、未归来。"
  ],
  [
    "虞美人",
    "赵彦端",
    "凌虚风马来无迹。\n水净山光出。\n松间孤鹤睡残更。\n唤起缑箫飞去、与云平。\n新亭聊共丰年悦。\n一醉中秋月。\n江山拟作画图临。\n乐府翻成终胜、写无声。"
  ],
  [
    "虞美人",
    "赵彦端",
    "兰畦梅迳香云绕。\n长恨相从少。\n相从虽少却情亲。\n不道相从频後、是行人。\n行人未去犹清瘦。\n想见相分後。\n书来梅子定尝新。\n记取江东日暮、雨还云。"
  ],
  [
    "南乡子",
    "赵彦端",
    "风露晚珊珊。\n洛下湘中接佩环。\n急把一杯相劳苦，云端。\n只恐冰肌亦自寒。\n二客共阑干。\n潋潋鲸波吸未乾。\n待得月华移十丈，乘欢。\n更上层楼极处看。"
  ],
  [
    "南乡子",
    "赵彦端",
    "浓绿暗芳洲。\n春事都随芍药休。\n风雨只贪梅子熟，飕飕。\n却送行人一夜秋。\n新月幸如钩。\n三五还催玉鉴浮。\n一段离愁溪样远，悠悠。\n只是溪流浅似愁。"
  ],
  [
    "南乡子",
    "赵彦端",
    "窗户映朝光。\n花气浑如百和香。\n即遣花飞深造次，茫茫。\n曲渚飘成锦一张。\n相忆莫相忘。\n并蒂芙蓉本自双。\n草色连云人去住，堪伤。\n海上尖峰似剑铓。"
  ],
  [
    "画堂春",
    "赵彦端",
    "倡条繁蒂绿层层。\n解衫扶醉同登。\n暝云无树亦崚嶒。\n红袖深凭。\n病思去春饶睡，醉魂因酒思冰。\n夜凉星斗挂修甍。\n歌尽香凝。"
  ],
  [
    "画堂春",
    "赵彦端",
    "满城风雨近重阳。\n夹衫清润生香。\n好辞赓尽楚天长。\n唤得花黄。\n客胜不知门陋，酒新如趁春狂。\n故人相见等相忘。\n一语千觞。"
  ],
  [
    "滴滴金",
    "赵彦端",
    "澄溪暝度轻澌白。\n对平湖、澹烟隔。\n我与征鸿共行人，更张灯留客。\n东园半是馀花迹。\n料仙帆、到时发。\n若倚江楼望清淮，为殷勤乡国。"
  ],
  [
    "青玉案",
    "赵彦端",
    "当年万里龙沙路。\n载多少、离愁去。\n冷压层帘云不度。\n芙蓉双带，垂杨娇髻，弦索初调处。\n花凝玉立东风暮。\n曾记江边丽人句。\n异县相逢能几许。\n多情谁料，琵琶洲畔，同醉清明雨。"
  ],
  [
    "沙塞子",
    "赵彦端",
    "春水绿波南浦。\n渐理棹、行人欲去。\n黯消魂、柳上轻烟，花梢微雨。\n长亭放𧣴无计住。\n但芳草、迷人去路。\n忍回头、断云残日，长安何处。"
  ],
  [
    "临江仙",
    "赵彦端",
    "忆著旧山归去乐，松筠岁晚参天。\n老来慵似柳三眠。\n从教官府冷，甘作地行仙。\n青琐紫微追昨梦，扁舟已具犹怜。\n有情如酒月如川。\n为君忘饮病，更拟索茶煎。"
  ],
  [
    "临江仙",
    "赵彦端",
    "潦水似讥酒浅，秋云如妒蟾明。\n幽人闻雁若闻莺。\n更长端有意，菊晚近无情。\n诗学笑中偷换，烛花醉里频倾。\n罗衣迥立可怜生。\n五湖虽好在，客意欲登瀛。"
  ],
  [
    "鹧鸪天",
    "赵彦端",
    "天外秋云四散飞。\n波间风艇一时归。\n他年淮水东边月，犹为登临替落晖。\n夸客胜，数星稀。\n晚寒拂拂动秋衣。\n酒行不尽清光意，输与渔舟睡钓矶。"
  ],
  [
    "鹧鸪天",
    "赵彦端",
    "渺渺东风拂画船。\n不堪临雨落花前。\n清歌只拟留春住，好语频闻有诏传。\n秦望月，镜湖天。\n养成英气自当年。\n两山总是经行处，献纳雍容定几篇。"
  ],
  [
    "鹧鸪天",
    "赵彦端",
    "忆醉君家倚翠屏。\n年年相喜鬓毛青。\n谁知缓步从天下，犹许清弹此地听。\n挥羽扇，写鹅经。\n使星何似老人星。\n几时一试薰风手，今日桐阴又满庭。"
  ],
  [
    "鹧鸪天",
    "赵彦端",
    "拂拂深帏起暗尘。\n清歌缓响自回春。\n月知灯市云间堕，人对梅花雪後新。\n杯掌露，舞衣云。\n酒慵微觉翠鬟倾。\n洞房不压阳台雨，乞与游人弄晚晴。"
  ],
  [
    "清平乐",
    "赵彦端",
    "新寒一段。\n变尽人间暖。\n说与群花花不管。\n只有江梅情乱。\n江梅也似山人。\n山人到老梅亲。\n斗薮衣冠气象，百般归去精神。"
  ],
  [
    "清平乐",
    "赵彦端",
    "桃根桃叶。\n一树芳相接。\n春到江南三二月。\n迷损东家蝴蝶。\n殷勤踏取青阳。\n风前花正低昂。\n与我同心栀子，报君百结丁香。"
  ],
  [
    "眼儿媚",
    "赵彦端",
    "侬家风物似山家。\n梅老鬓丝华。\n几回记得，攀翻琪树，醉帽敧斜。\n冷香不断春千里，归路本非赊。\n有人却道，使君犹健，看遍馀花。"
  ],
  [
    "诉衷情",
    "赵彦端",
    "洗妆僛舞傍清尊。\n霏雨澹黄昏。\n殷勤与花为地，烧烛助微温。\n松半岭，竹当门。\n意如村。\n明朝酒醒，桃李漫山，心事谁论。"
  ],
  [
    "诉衷情",
    "赵彦端",
    "江梅初试两三花。\n人意竞年华。\n春工未敢轻放，深院拥吴娃。\n翻酒戏，醉人家。\n旧生涯。\n而今且趁，便面斜阳，莫照红纱。"
  ],
  [
    "千秋岁",
    "赵彦端",
    "杏花风下。\n独立春寒夜。\n微雨度，疏星挂。\n晖晖浓艳出，袅袅繁枝亚。\n朱槛倚，轻罗醉里添还卸。\n寂寞情犹乍。\n怅望骖鸾驾。\n衣褪玉，香欺麝。\n一花拚一醉，杯重凭谁把。\n春去也，重帘翠幕人如画。"
  ],
  [
    "风入松",
    "赵彦端",
    "传闻天上有星榆。\n历历谁居。\n淡烟暮拥红云暖，春寒乍有还无。\n作态似深又浅，多情要密还疏。\n移尊环坐足相娱。\n醉影凭扶。\n江南归到虽怜晚，犹胜不见踟躇。\n尽拚绿阴青子，凭肩携手如初。"
  ],
  [
    "茶瓶儿",
    "赵彦端",
    "澹月华灯春夜。\n送东风、柳烟梅麝。\n宝钗宫髻连娇马。\n似记得、帝乡游冶。\n悦亲戚之情话。\n况溪山、坐中如画。\n凌波微步人归也。\n看酒醒、凤鸾谁跨。"
  ],
  [
    "瑞鹧鸪",
    "赵彦端",
    "芙蓉池馆一重重。\n留得黄花寿斝中。\n春到小春如有信，月临良月正相同。\n芝兰美应瑶阶瑞，苹藻香吹翠沼风。\n此夜隔墙闻凤管，人间元自胜蟾宫。"
  ],
  [
    "如梦令",
    "赵彦端",
    "鸳瓦初凝霜粟。\n冰笋旋裁春玉。\n巧思化东风，唤省蕊红枝绿。\n清淑。\n清淑。\n会有蜂栖蝶宿。"
  ],
  [
    "如梦令",
    "赵彦端",
    "嫩柳眉梢轻蹙。\n细草烟凝堪掬。\n争似小桃秾，酒入香肌红玉。\n清馥。\n清馥。\n不觉花阑漏促。"
  ],
  [
    "忆少年",
    "赵彦端",
    "逢春如酒，逢花如露，逢人如玉。\n东风送寒去，蔚温温香縠。\n海上三山元似粟。\n试招来、共藏金屋。\n与君醉千岁，看人间新绿。"
  ],
  [
    "思佳客令・思佳客",
    "赵彦端",
    "天似水。\n秋到芙蓉如乱绮。\n芙蓉意与黄花倚。\n历历黄花矜酒美。\n清露委。\n山间有个闲人喜。"
  ],
  [
    "惜分飞",
    "赵彦端",
    "相与十年亲且旧。\n一笑天涯携手。\n霜际寒云逗。\n去年情味君思否。\n远水无情冰不就。\n好在尊前眉岫。\n肠断东南秀。\n淡烟疏月梅时候。"
  ],
  [
    "小重山",
    "赵彦端",
    "春日归来如许长。\n不知偿此意，几何觞。\n老人临酒兴犹狂。\n溪山主，终不道山王。\n一雨罢耕桑。\n平生欢喜处，是吾乡。\n与君花底共风光。\n春莫笑，花不似人香。"
  ],
  [
    "隔浦莲・隔浦莲近拍",
    "赵彦端",
    "西风吹断梦草。\n来度芙蓉老。\n座上人谁在，晨参疏影相照。\n幽馆寒意早。\n檐声小。\n醉语秋屏晓。\n记年少。\n相携胜处，黄花香满乌帽。\n如今将见，璧月琼枝空好。\n准拟新歌待见了。\n不道。\n些儿心事还恼。"
  ],
  [
    "贺圣朝",
    "赵彦端",
    "一江风月同君住。\n了不知秋去。\n赏心亭下，过帆如马，堕枫如雨。\n相将莫问，兴亡旧事，举离觞谁诉。\n垂杨指点，但归来、有温柔佳处。"
  ],
  [
    "点绛唇",
    "赵彦端",
    "憔悴天涯，故人相遇情如故。\n别离何遽。\n忍唱阳关句。\n我是行人，更送行人去。\n愁无据。\n寒蝉鸣处。\n回首斜阳暮。"
  ],
  [
    "转调踏莎行・踏莎行",
    "赵彦端",
    "宿雨才收，馀寒尚力。\n牡丹将绽也、近寒食。\n人间好景，算仙家也惜。\n因循尽扫断、蓬莱迹。\n旧日天涯，如今咫尺。\n一月五番价、共欢集。\n些儿寿酒，且莫留半滴。\n一百二十个、好生日。"
  ],
  [
    "好事近",
    "赵彦端",
    "一沮寄江干，十载山青水碧。\n山水大无馀意，有故情难识。\n故情难识有谁知，衣残更头白。\n别後是人安稳，只楚吴行客。"
  ],
  [
    "贺圣朝",
    "赵彦端",
    "河阳桃李开无数。\n待成春归去。\n小园几月忽惊飞，恨主人难驻。\n雏莺乳燕愁悲语。\n道留君不住。\n愿君随处作东风，与群花为主。"
  ],
  [
    "浣沙溪・浣溪沙",
    "赵彦端",
    "花县双凫缥缈仙。\n家庭椿树正苍然。\n斑衣举酒大人前。\n袅袅凉风供扇枕，悠悠飞露湿丛萱。\n醉扶黄发弄曾玄。"
  ],
  [
    "浣沙溪・浣溪沙",
    "赵彦端",
    "水到桐江镜样清。\n有人还似水清明。\n尊前无语更盈盈。\n翠袖舞衫何日了，白头归去几时成。\n老来犹有惜花情。"
  ],
  [
    "菩萨蛮",
    "赵彦端",
    "佩环解处妆初了。\n翠娥玉面金钿小。\n萼绿本仙家。\n天香谁似他。\n芳心真耐久。\n度月长相守。\n岁晚未能忘。\n相期云水乡。"
  ],
  [
    "眼儿媚",
    "赵彦端",
    "黄昏小宴史君家。\n梅粉试春华。\n暗香素蕊，横枝疏影，月淡风斜。\n更饶红烛枝头挂，粉蜡斗香奢。\n元宵近也，小园先试，火树银花。"
  ],
  [
    "江城子",
    "赵彦端",
    "春风旗鼓石头城。\n急麾兵。\n斩长鲸。\n缓带轻裘，乘胜讨蛮荆。\n蚁聚蜂屯三十万，争面缚，向行营。\n舳舻千里大江横。\n凯歌声。\n犬羊惊。\n尊俎风流，谈笑酒徐倾。\n北望旄头今已灭，河汉淡，两台星。"
  ],
  [
    "西江月",
    "赵彦端",
    "捣玉扬珠万户，眉高髻千峰。\n佳辰请寿黑头公。\n老稚扶携欢动。\n借问优游黄绮，何如强健夔龙。\n觥船一棹百分空。\n浇泼胸中云梦。"
  ],
  [
    "千秋岁",
    "赵彦端",
    "柏舟高躅。\n晚岁宜遐福。\n门户壮，疏汤沐。\n青袍围白发，瑞锦缠犀轴。\n仙桂长，交柯却映蟠桃熟。\n缥缈长生曲。\n入破笙箫逐。\n香雾薄，菲华屋。\n玉钩凉月挂，水麝秋蕖馥。\n千万寿，酒中倒卧南山绿。"
  ],
  [
    "虞美人",
    "赵彦端",
    "断蝉高柳斜阳处。\n池阁丝丝雨。\n绿檀珍簟卷猩红。\n屈曲杏花蝴蝶、小屏风。\n春山叠叠秋波慢。\n收拾残针线。\n又成娇困倚檀郎。\n无事更抛莲子、打鸳鸯。"
  ],
  [
    "虞美人",
    "赵彦端",
    "疏梅淡月年年好。\n春意今年早。\n迎长时节近佳辰。\n看取衮衣黄发、画麒麟。\n酒中倒卧南山绿。\n起舞人如玉。\n风流椿树可怜生。\n长与柳枝桃叶、共青青。"
  ],
  [
    "瑞鹧鸪",
    "赵彦端",
    "榴花五月眼边明。\n角簟流冰午梦清。\n江上扁舟停画桨，云间一笑濯尘缨。\n主人杯酒留连意，倦客关河去住情。\n都付驿亭今日水，伴人东去到江城。"
  ],
  [
    "豆叶黄・忆王孙",
    "赵彦端",
    "粉墙丹柱柳丝中。\n帘箔轻明花影重。\n午醉醒来一面风。\n绿葱葱。\n几颗樱桃叶底红。"
  ],
  [
    "清平乐",
    "赵彦端",
    "悠悠漾漾。\n做尽轻模样。\n昨夜潇潇窗外响。\n多在梅梢柳上。\n画楼拂晓帘开。\n六花一片飞来。\n却被金炉香雾，腾腾扶上琼钗。"
  ],
  [
    "临江仙",
    "赵彦端",
    "十载长安桃李梦，年来镜净尘空。\n忽传彩笔小笺红。\n满怀秋思，倾倒为芙蓉。\n莫恨霜浓开较晚，尊前元有春风。\n酣娇肯为别人容。\n试携银烛，斜照绿波中。"
  ],
  [
    "鹧鸪天",
    "赵彦端",
    "一□青春正及笄。\n蕊珠仙子下瑶池。\n箫吹弄玉登楼月，弦拨昭君未嫁时。\n云体态，柳腰肢。\n绮罗活计强相随。\n天教谪入群花苑，占得东风第一枝。"
  ],
  [
    "鹧鸪天",
    "赵彦端",
    "花动仪容玉润颜。\n温柔袅娜趁清闲。\n盈盈醉眼横秋水，淡淡蛾眉抹远山。\n膏雨霁，晓风寒。\n一枝红杏拆朱阑。\n天台迥失刘郎路，因忆前缘到世间。"
  ],
  [
    "鹧鸪天",
    "赵彦端",
    "月□金□□□□。\n素娥何事下天衢。\n翩翩舞袖穿花蝶，宛转歌喉贯索珠。\n帘翡翠，枕珊瑚。\n锦衾冰簟象床铺。\n春光九十羊城景，百紫千红总不如。"
  ],
  [
    "鹧鸪天",
    "赵彦端",
    "云暗青丝玉莹冠。\n笑生百媚入眉端。\n春深芍药和烟拆，秋晓芙蓉破露看。\n星眼俊，月眉弯。\n舞狂花影上栏干。\n醉来直驾仙鸾去，不到银河到广寒。"
  ],
  [
    "鹧鸪天",
    "赵彦端",
    "醉拈花枝舞翠翘。\n十分春色赋妖娆。\n千金笑里争檀板，一搦纤围间舞腰。\n行也媚，坐也娇。\n乍离银阙下青霄。\n檀郎若问芳笄记，二月和风弄柳条。"
  ],
  [
    "鹧鸪天",
    "赵彦端",
    "梅粉新妆间玉容。\n寿阳人在水晶宫。\n浴残雨洗梨花白，舞转风摇菡萏红。\n云枕席，月帘栊。\n金炉香喷凤帏中。\n凡材纵有凌云格，肯学文君一旦从。"
  ],
  [
    "鹧鸪天",
    "赵彦端",
    "绰约娇波二八春。\n几时飘谪下红尘。\n桃源寂寂啼春鸟，蓬岛沈沈销暮云。\n丹脸嫩，黛眉新。\n肯将朱粉污天真。\n杨妃不似才卿貌，也得君王宠爱勤。"
  ],
  [
    "鹧鸪天",
    "赵彦端",
    "未有年光好破瓜。\n绿珠娇小翠鬟丫。\n清肌莹骨能香玉，艳质英姿解语花。\n钗插凤，鬓堆鸦。\n舞腰春柳受风斜。\n有时马上人争看，擘破红窗新绛纱。"
  ],
  [
    "鹧鸪天",
    "赵彦端",
    "两两青螺绾额傍。\n彩云齐会下巫阳。\n俱飞蛱蝶尤相逐，并蒂芙蓉本自双。\n翻彩袖，舞霓裳。\n点风飞絮恣轻狂。\n花神只恐留难住，早晚承恩入未央。"
  ],
  [
    "鹧鸪天",
    "赵彦端",
    "一簇神仙会见奇。\n誓夸苏小与西施。\n怜轻镂月为歌扇，喜薄裁云作舞衣。\n牙板脆，玉音齐。\n落霞天外雁行低。\n看看各得风流侣，回首乘鸾旧路归。"
  ],
  [
    "桃源忆故人",
    "赵彦端",
    "修檐堕玉欺窗竹。\n独坐冷云堆屋。\n此味与谁同宿。\n几寸东斋烛。\n烟鬟雾鬓春山曲。\n好梦浅愁相续。\n那慰沈腰如束。\n歌意灯前足。"
  ],
  [
    "生查子",
    "赵彦端",
    "翻翻别袖风，醉眼迷残日。\n春色荡人魂，杨柳浑无力。\n不知长短亭，何处逢寒食。\n多少向来情，门掩梨花夕。"
  ],
  [
    "卜算子",
    "赵彦端",
    "脉脉万重心，相望何时见。\n强半春寒去却来，野水差新燕。\n远负白头吟，坐惜红颜变。\n欲问平安无使来，日落庭花转。"
  ],
  [
    "生查子",
    "赵彦端",
    "新月曲如眉，未有团圆意。\n红豆不堪看，满眼相思泪。\n终日擘桃穰，人在心儿里。\n两朵隔墙花，早晚成连理。"
  ],
  [
    "西江月",
    "王千秋",
    "心事几多白发，客情无数青山。\n廉纤细雨褪馀寒。\n正是花期酒限。\n一自瓶簪信杳，空留钿带香残。\n我今多病寄江干。\n瘦似东阳也惯。"
  ],
  [
    "西江月",
    "王千秋",
    "老去频惊节物，乱来依旧江山。\n清明雨过杏花寒。\n红紫芳菲何限。\n春病无人消遣，芳心有酒摧残。\n此情拍手问阑干。\n为甚多愁我惯。"
  ],
  [
    "南歌子",
    "王千秋",
    "鹊起惊红雨，潮生涨碧澜。\n水晶城馆月方圆。\n谁唤骑鲸仙伯、下三山。\n笔势翔鸾媚，词锋射斗寒。\n向来文价重贤关。\n便合批风支月、紫薇间。"
  ],
  [
    "虞美人",
    "王千秋",
    "流苏斗帐泥金额。\n我亦花前客。\n谪仙标韵胜琼枝。\n一咏一觞、常是得追随。\n自从风借云帆便。\n冷落青楼宴。\n石桥风月也应猜。\n过尽中秋、不见晚归来。"
  ],
  [
    "青玉案",
    "王千秋",
    "雪堂不远临皋路。\n怅仙伯、骑鲸去。\n燕麦桃花更几度。\n横桥虽在，种松无有，谁是关心处。\n解鞍君到冬虽暮。\n传语无忘晒蓑句。\n起手栽花花定许。\n艺香披翠，灌红疏绿，趁取清明雨。"
  ],
  [
    "减字木兰花",
    "王千秋",
    "阴檐雪在。\n小雨廉纤寒又㬠。\n莫上危楼。\n楼迥空低雁更愁。\n一杯浊酒。\n万事世间无不有。\n待早归田。\n欲买田无使鬼钱。"
  ],
  [
    "忆秦娥",
    "王千秋",
    "云破碧。\n作霜天气西风急。\n西风急。\n一行征雁，数声横笛。\n挑灯试问今何夕。\n柔肠底事愁如织。\n愁如织。\n紫苔庭院，悄无人迹。"
  ],
  [
    "忆秦娥",
    "王千秋",
    "云叶舞。\n寒林浅淡围烟雨。\n围烟雨。\n三三两两，雁投沙渚。\n征帆暂落知何所。\n短篷静听舟人语。\n舟人语。\n夜寒如许，客能眠否。"
  ],
  [
    "清平乐",
    "王千秋",
    "吹花何处。\n桃叶江头路。\n碧锦障泥冲暮雨。\n一霎峭寒如许。\n归来索酒浇春。\n潮红秋水增明。\n却自不禁春恼，偎人低度歌声。"
  ],
  [
    "好事近",
    "王千秋",
    "六幕冻云凝，谁翦玉花为雪。\n寒入竹窗茅舍，听琴弦声绝。\n从他拂面去寻梅，香吐是时节。\n归晚楚天不夜，抹墙腰横日。"
  ],
  [
    "好事近",
    "王千秋",
    "明日发骊驹，共起为传杯绿。\n十岁女儿娇小，倚琵琵翻曲。\n绝怜啄木欲飞时，弦响颤鸣玉。\n虽是未知离恨，亦晴峰微蹙。"
  ],
  [
    "虞美人",
    "王千秋",
    "琵琵弦畔春风面。\n曾向尊前见。\n彩云初散燕空楼。\n萧寺相逢各认、两眉愁。\n旧时曲谱曾翻否。\n好在曹纲手。\n老来心绪怯么弦。\n出塞移船莫遣、到愁边。"
  ],
  [
    "菩萨蛮",
    "王千秋",
    "流莺不许青春住。\n催得春归花亦去。\n何物慰侬怀。\n荼䕷最後开。\n青衫冰雪面。\n细雨斜桥见。\n莫浪送香来。\n等闲蜂蝶猜。"
  ],
  [
    "渔家傲",
    "王千秋",
    "黄栗留鸣春已暮。\n西园无著清阴处。\n昨日骤寒风又雨。\n花良苦。\n信缘吹落谁家去。\n病起日长无意绪。\n等闲还与春相负。\n魏紫姚黄无恙否。\n栽培取。\n开时我欲听金缕。"
  ],
  [
    "生查子",
    "王千秋",
    "枝垂云碧长，心展鹅黄嫩。\n无力倚阑时，扫尽漫山杏。\n玲珑影结阴，蕴藉香成阵。\n谁为祝东风，更莫催花信。"
  ],
  [
    "生查子",
    "王千秋",
    "花飞锦绣香，茗碾枪旗嫩。\n是处绿连云，又摘斑斑杏。\n愁来苦酒肠，老去闲花阵。\n燕子不知人，尚说行云信。"
  ],
  [
    "生查子",
    "王千秋",
    "莺声恰恰娇，草色纤纤嫩。\n诗鬓已惊霜，镜叶慵拈杏。\n因何积恨山，著底攻愁阵。\n春事到荼䕷，还是无音信。"
  ],
  [
    "生查子",
    "王千秋",
    "睡起髻云松，枕印香腮嫩。\n愁思到眉尖，齿软尝新杏。\n都无鱼雁书，又过莺花阵。\n宽尽缕金衣，说与伊争信。"
  ],
  [
    "生查子",
    "王千秋",
    "春江波面浑，春岸芦芽嫩。\n不见木兰舟，羞带骈枝杏。\n轻绡泪痕，急雨冲花阵。\n暗祷紫姑神，觅个巴陵信。"
  ],
  [
    "生查子",
    "王千秋",
    "雄姿画麒麟，朽骨分蝼蚁。\n争似及生前，常为莺花醉。\n云山静有情，天地宽无际。\n且放两眉开，万事非人意。"
  ],
  [
    "生查子",
    "王千秋",
    "功名竹上鱼，富贵槐根蚁。\n三万六千场，排日扶头醉。\n高怀隘世间，壮气横天际。\n常是惜春残，不会东君意。"
  ],
  [
    "解佩令",
    "王千秋",
    "花儿不大，叶儿不美。\n只一段、风流标致。\n淡淡梳妆，已赛过、骚人兰芷。\n古龙涎、怎敢□气。\n开时无奈，风斜雨细。\n坏得来、零零碎碎。\n著意收拾，安顿在、胆瓶儿里。\n且图教梦魂旖旎。"
  ],
  [
    "清平乐",
    "王千秋",
    "唤云且住。\n莫作龙池舞。\n五月人间须好雨。\n为扫无边烦暑。\n畦秧针绿重生。\n壶天表里俱清。\n林外桔槔闲挂，省渠多少心情。"
  ],
  [
    "忆秦娥",
    "王千秋",
    "阑干侧。\n当时我亦凝香客。\n凝香客。\n而今老大，鬓苍头白。\n扬州梦觉浑无迹。\n旧游英俊今南北。\n今南北。\n断鸿沈鲤，更无消息。"
  ],
  [
    "西江月",
    "王千秋",
    "梦幻影泡有限，风花雪月无涯。\n莫分粗俗与精华。\n日醉石间松下。\n菜尽邻家解与，杯空稚子能赊。\n通幽即步尽横斜。\n不问墩犹姓谢。"
  ],
  [
    "临江仙",
    "王千秋",
    "者也之乎真太错，甘心吞棘吞蓬。\n有无俱尽见真空。\n炉锥难自荐，关捩只心通。\n野鹤孤云元自在。\n刚论隐豹冥鸿。\n此身今在幻人宫。\n要将驴佛我，分付马牛风。"
  ],
  [
    "浣溪沙",
    "王千秋",
    "玉偎香倚翠屏。\n当年常唤在凝春。\n岂知云雨散逡巡。\n不止恨伊唯准拟，也先伤我太因循。\n而今头过总休论。"
  ],
  [
    "浣溪沙",
    "王千秋",
    "亲染柔毛擘彩笺。\n自怜探得恶因缘。\n一尊重许笑凭肩。\n往事已同花屡褪，新欢闻似月常圆。\n休休休更苦萦牵。"
  ],
  [
    "感皇恩",
    "王千秋",
    "天气过烧灯，初闲人倦。\n晓色曈咙绣帘卷。\n聚星歌扇，一簇雪香琼软。\n寿杯争要把，从他满。\n低低笑祝，年龄遐远。\n息驾无由遂公愿。\n东风吹喜，又做眉黄一点。\n便参鹓鹭入，常朝殿。"
  ],
  [
    "青玉案",
    "王千秋",
    "鸣鼍欲引鱼龙戏。\n先自作、长江擂。\n头管一声天外起。\n群仙俱上，有人殊丽。\n认得分明是。\n欲相问劳来无计。\n但隔炉烟屡凝睇。\n掷我胸前方寸纸。\n拥翘欲去。\n颦蛾还住。\n不尽徘徊意。"
  ],
  [
    "醉落魄・一斛珠",
    "王千秋",
    "惊鸥扑蔌。\n萧萧卧听鸣幽屋。\n窗明怪得鸡啼速。\n墙角烂平声斑，一半露松绿。\n歌楼管竹谁翻曲。\n丹唇冰面喷馀馥。\n遗珠满地无人掬。\n归著红靴，踏碎一街玉。"
  ],
  [
    "桃源忆故人",
    "王千秋",
    "移灯背月穿金缕。\n合色鞋儿初做。\n却被阿谁将去。\n鹦鹉能言语。\n朝来半作凌波步。\n可惜孤鸾□侣。\n若念玉纤辛苦。\n早与成双取。"
  ],
  [
    "鹧鸪天",
    "王千秋",
    "翠勺银锅飨夜游。\n万灯初上月当楼。\n溶溶琥珀流匙滑，璨璨珠著面浮。\n香入手，暖生瓯。\n依然京国旧风流。\n翠娥且放杯行缓，甘味虽浓欲少留。"
  ],
  [
    "鹧鸪天",
    "王千秋",
    "比屋烧灯作好春。\n先须歌舞赛蚕神。\n便将簇上如霜样，来饷尊前似玉人。\n丝馅细，粉肌匀。\n从它犀箸破花纹。\n殷勤又作梅羹送，酒力消除笑语新。"
  ],
  [
    "浣溪沙",
    "王千秋",
    "买市宣和预赏时。\n流苏垂盖宝灯围。\n小铛烹玉鼓声随。\n金弹玲珑今夕是，鳌山缥缈昔游非。\n马行遗老想沾衣。"
  ],
  [
    "浣溪沙",
    "王千秋",
    "灯火阑珊欲晓时。\n夜游人倦总思归。\n更须冰蛹替挼丝。\n玉篆古文光灿烂，花垂零露影参差。\n月寒烟淡最相宜。"
  ],
  [
    "好事近",
    "王千秋",
    "人物又无双，馀事锦机闲织。\n□就两都新赋，笑一生联缉。\n来年秋色起鹏程，一举上晴碧。\n须洗玉荷为寿，助穿杨飞的。"
  ],
  [
    "诉衷情",
    "王千秋",
    "二分浓绿一分红。\n春事若为穷。\n醉袖香沾粉，公挽我、我扶公。\n短帽，吐长虹。\n拟凌风。\n布金堆里，叠翠屏中，云月轻笼。"
  ],
  [
    "临江仙",
    "王千秋",
    "柳巷莺啼春未晓，画堂环佩珊珊。\n薰炉烘暖鹧鸪斑。\n寿杯须斗酌，舞袖正弓弯。\n未说珥貂横玉事，勋名且勒燕然。\n归来方卜五湖闲。\n年年花月夜，沈醉绮罗间。"
  ],
  [
    "浣溪沙",
    "王千秋",
    "叠雪裁霜越纻匀。\n美人亲翦称腰身。\n暑天宁数越罗春。\n两臂轻笼燕玉腻，一胸斜露塞酥温。\n不教香汗湿歌尘。"
  ],
  [
    "西江月",
    "王千秋",
    "四俊乡书荐鹗，一夔漕府登贤。\n明年春晚柳如烟。\n看取胪传金殿。\n册府牙签昼阅，词垣紫诰宵传。\n青楼买酒定无缘。\n且放金杯潋滟。"
  ],
  [
    "醉落魄・一斛珠",
    "王千秋",
    "能歌善谑。\n精神堆下人难学。\n疏帘清……。"
  ],
  [
    "虞美人",
    "王千秋",
    "风花南北知何据。\n常是将春负。\n海棠开尽野棠开。\n匹马崎岖、还入乱山来。\n尊前人物胜前度。\n谁记桃花句。\n老来情事不禁浓。\n玉佩行云、切莫易丁东。"
  ],
  [
    "虞美人",
    "王千秋",
    "要津去去无由据。\n已分平生负。\n拟将怀抱向谁开。\n万水千山、聊为借书来。\n玄都昼永闲难度。\n欲正书中句。\n黄琮丹璧已磨浓。\n发箧烦君、早送过桥东。"
  ],
  [
    "谒金门",
    "王千秋",
    "春漠漠。\n闲尽绮窗云幕。\n悔不车轮生四角。\n却成缘分薄。\n想画鸦儿方学。\n小蹙恨人无托。\n不道月明谁共酌。\n这般情味恶。"
  ],
  [
    "谒金门",
    "王千秋",
    "春漠漠。\n何处养花张幕。\n佩冷香残天一角。\n忍看罗袖薄。\n两两鸳鸯难学。\n六六锦鳞空托。\n趁有馀妍须细酌。\n东风情性恶。"
  ],
  [
    "点绛唇",
    "王千秋",
    "玉立霞升，纵谈刘尹高支许。\n待为霖雨。\n小驻红莲府。\n鹤健松坚，鸿宝初非误。\n玄都路。\n桃花栽取。\n来看千千度。"
  ],
  [
    "点绛唇",
    "王千秋",
    "何处春来，试烦君向垂杨看。\n万条轻线。\n已借鹅黄染。\n弄日摇风，按舞知谁见。\n阳关远。\n一杯休劝。\n且放修眉展。"
  ],
  [
    "点绛唇",
    "王千秋",
    "何处春来，试烦君向梅梢看。\n寿阳妆面。\n漏泄春何限。\n冷蕊疏枝，似恨春犹浅。\n收羌管。\n莫惊香散。\n留副□和愿。"
  ],
  [
    "点绛唇",
    "王千秋",
    "何处春来，试烦君向钗头看。\n舞翻飞燕。\n已拂春风面。\n白玉圆钿，酌酒殷勤劝。\n深深愿。\n愿长□健。\n岁与春相见。"
  ],
  [
    "点绛唇",
    "王千秋",
    "何处春来，试烦君向盘中看。\n韭黄犹短。\n玉指呵寒翦。\n犀箸调匀，更为双双卷。\n情何限。\n怕寒须暖。\n先酌黄金盏。"
  ],
  [
    "西江月",
    "王千秋",
    "璀璨雕笼洒笔，联翩荐鹗飞书。\n翻阶红药试妆梳。\n管取不言温树。\n容我一杯为寿，看君九万鹏图。\n髻鬟人小串珠玑。\n岁岁绿窗朱户。"
  ],
  [
    "一落索",
    "李吕",
    "琢成玉树。\n谁解著、云斤月斧。\n短棰羸骖，朴樕一怀尘土。\n叹雄图、伤别绪。\n主人不语花能语。\n苦欲留君、不是留君处。\n碧落紫霄，楼观参差烟雾。\n一樽空、鸿鹄举。"
  ],
  [
    "醉落魄・一斛珠",
    "李吕",
    "休休莫莫。\n当年不负西湖约。\n一技初见横篱落。\n嚼蕊闻香，长是醉乡落魄。\n而今对酒空斟酌。\n老来多病情非昨。\n谁人伴我临东阁。\n冷淡吟怀，犹可追前作。"
  ],
  [
    "朝中措",
    "李吕",
    "展屏山色翠连空。\n潇洒冠闽中。\n背郭元无尘事，披襟时有清风。\n君侯雅致，临流句丽，爱月情锺。\n乐府直追欧老，堂名新自陶翁。"
  ],
  [
    "朝中措",
    "李吕",
    "堂成开宴日无空。\n景占四时中。\n画栋翚飞星汉，雕阑锁断花风。\n薰人和气，清谈四坐，雅量千锺。\n早晚催归天仗，往来还记溪翁。"
  ],
  [
    "鹧鸪天",
    "李吕",
    "脸上残霞酒半消。\n晚妆匀罢却无聊。\n金泥帐小教谁共，银字笙寒懒更调。\n人悄悄，漏迢迢。\n琐窗虚度可怜宵。\n一从恨满丁香结，几度春深豆蔻梢。"
  ],
  [
    "鹧鸪天",
    "李吕",
    "甲帐春风肯见分。\n夜陪清梦当炉熏。\n寻香若傍阑干晓，定见堆红越鄂君。\n雕玉佩，郁金裙。\n凭谁书叶寄朝云。\n兰芽九畹虽清绝，也要芳心伴小醺。"
  ],
  [
    "凤栖梧・蝶恋花",
    "李吕",
    "一岁光阴寒共暑。\n一日光阴，只个朝还暮。\n有物分明能唤寤。\n晚钟晨角君听取。\n扰扰胶胶劳百虑。\n究竟思量，没个相干处。\n只有一般携得去。\n世人唤作闲家具。"
  ],
  [
    "点绛唇",
    "李吕",
    "去岁天涯，一灯闲作幽窗伴。\n酒来须满。\n不待旁人劝。\n今岁天涯，又是年华晚。\n凄凉惯。\n问天不管。\n只我何曾管。"
  ],
  [
    "调笑令",
    "李吕",
    "眼尾。\n寄深意。\n一点兰膏红破蕊。\n钿窝浅浅双痕媚。\n背面银床斜倚。\n烛花先报今宵喜。\n管定知人心里。"
  ],
  [
    "调笑令",
    "李吕",
    "归晚。\n思何限。\n玉坠金偏云鬓乱。\n伤春谁作嬉游伴。\n只有飞来花片。\n几回愁映眉山远。\n总被东风惊散。"
  ],
  [
    "调笑令",
    "李吕",
    "春尽。\n敛新闷。\n暗傍银屏撩绿鬓。\n攒眉不许旁人问。\n帘外冷红成阵。\n银釭挑尽睡未肯。\n肠断秦郎归信。"
  ],
  [
    "调笑令",
    "李吕",
    "花底。\n锦铺地。\n绣浪琼枝光似洗。\n一心长在金盆里。\n翠袖懒遮纤指。\n珠玑满斗犹慵起。\n过尽红楼春睡。"
  ],
  [
    "调笑令",
    "李吕",
    "含怨。\n两颦浅。\n羽髻云鬟低玉燕。\n绿沈香底金鹅扇。\n隐隐花枝轻颤。\n当筵不放红云转。\n正是玉壶春满。"
  ],
  [
    "临江仙",
    "李吕",
    "家在宋墙东畔住，流莺时送芳音。\n窃香解佩两沈沈。\n都缘些子事，过却许多春。\n日上花梢初睡起，绣衣闲纵金针。\n错将黄晕压檀心。\n见人羞不语，偷把泪珠匀。"
  ],
  [
    "青玉案",
    "李吕",
    "参横月落闻街鼓。\n指杨柳、天边路。\n冷澹梨花啼玉箸。\n五云芝检，八花砖影，稳上鳌头去。\n吹箫台冷秦云暮。\n玉勒嘶风弄娇步。\n四雁峰前凭尺素。\n壁尘香减，绮窗风静，记得题诗处。"
  ],
  [
    "蝶恋花",
    "陈从古",
    "日借轻黄珠缀露。\n困倚东风，无限娇春处。\n看尽夭红浑谩语。\n淡妆偏称泥金缕。\n不共铅华争胜负。\n殿後开时，故欲寻春去。\n去似朝霞无定所。\n那堪更著催花雨。"
  ],
  [
    "菩萨蛮",
    "姚宽",
    "斜阳山下明金碧。\n画楼返照融春色。\n睡起揭帘旌。\n玉人蝉鬓轻。\n无言空伫立。\n花落东风急。\n燕子引愁来。\n眉心那得开。"
  ],
  [
    "菩萨蛮",
    "姚宽",
    "梦中不记江南路。\n玉钗翠鬓惊春去。\n午醉晚来醒。\n暝烟花上轻。\n红绡空浥泪。\n锦字凭谁寄。\n衫薄暧香销。\n相思云水遥。"
  ],
  [
    "怨王孙・忆王孙",
    "姚宽",
    "毵毵杨柳绿初低。\n澹澹梨花开未齐。\n楼上情人听马嘶。\n忆郎归。\n细雨春风湿酒旗。"
  ],
  [
    "生查子",
    "姚宽",
    "郎如陌上尘，妾似堤边絮。\n相见两悠扬，踪迹无寻处。\n酒面扑春风，泪眼零秋雨。\n过了别离时，还解相思否。"
  ],
  [
    "踏莎行",
    "姚宽",
    "苹页烟深，荷花露湿。\n碧芦红蓼秋风急。\n采菱渡口日将沈，飞鸿楼上人空立。\n彩凤难双，红绡暗泣。\n回纹未剪吴刀涩。\n梦云归处不留踪，厌厌一夜凉蟾入。"
  ],
  [
    "菩萨蛮",
    "汤思退",
    "画船横绝湖波练。\n更上雕鞍穷翠巘。\n霜橘半垂黄。\n征衣尽日香。\n钟声云外听。\n金界青松映。\n何处是华山。\n峰峦杳霭间。"
  ],
  [
    "如梦令",
    "张仲宇",
    "送过雕梁旧燕。\n听到妆楼新雁。\n菊讯一何迟，倒尽清樽谁伴。\n魂断。\n魂断。\n人与暮云俱远。"
  ],
  [
    "踏莎行",
    "李流谦",
    "菊露晴黄，枫霜晚翠。\n重阳气候偏如此。\n异乡牢落怕登临，吾家落照飞云是。\n举扇尘低，脱巾风细。\n灵苗医得人憔悴。\n灯前点检欠谁人，惟有断鸿知此意。"
  ],
  [
    "如梦令",
    "李流谦",
    "老插黄花不称。\n节物撩人且任。\n破帽略遮阑，嫌见星星越甚。\n不饮。\n不饮。\n和取蜂愁蝶恨。"
  ],
  [
    "小重山",
    "李流谦",
    "轻暑单衣四月天。\n重来间屈指，惜流年。\n人间何处有神仙。\n安排我，花底与尊前。\n争道使君贤。\n笔端驱万马，驻平川。\n长安只在日西边。\n空回首，乔木淡疏烟。"
  ],
  [
    "青玉案",
    "李流谦",
    "相知元早来何暮。\n社燕送、秋鸿去。\n春草春波愁目注。\n酒香花韵，绮谭妍唱，怎不思量住。\n虚无指点骑鲸路。\n个是骚人不凡处。\n画栋云飞帘卷雨。\n风流千古，一时人物，好记尊前语。"
  ],
  [
    "虞美人",
    "李流谦",
    "一春不识春风面。\n都为慵开眼。\n荼䕷雪白牡丹红。\n犹及尊前一醉、赏芳。\n东君又是匆匆去。\n我亦无多住。\n四年薄宦老天涯。\n闲了故园多少、好花枝。"
  ],
  [
    "点绛唇",
    "李流谦",
    "一翦秋光，阿谁洗得无纤滓。\n冰盘彻底。\n人也清如此。\n万里归来，著个斑衣戏。\n慈颜喜。\n问君不醉。\n更遣何人醉。"
  ],
  [
    "感皇恩",
    "李流谦",
    "万绿压庭柯，雨晴烟润。\n三尺金猊麝微喷。\n百花香暖，酿作九霞仙酝。\n祝君如此酒，年年饮。\n插额汉貂，垂腰苏印。\n趁取如今未华鬓。\n三茅兄弟，总有丹台名姓。\n蟠桃熟也未，教人问。"
  ],
  [
    "武陵春",
    "李流谦",
    "晓日帘栊初破睡，宝鸭宿薰浓。\n笑指图中鹤发翁。\n仙骨宛然同。\n万里郎官遥上寿，五马茜衫红。\n待插华貂酒满锺。\n仍是黑头公。"
  ],
  [
    "谒金门",
    "李流谦",
    "行不记。\n贪看远峰颦翠。\n风约柳花吹又起。\n故黏行客袂。\n老大浑无欢意。\n不为伤春憔悴。\n茅屋数间修竹里。\n日长春睡美。"
  ],
  [
    "谒金门",
    "李流谦",
    "空伫立。\n又是冷烟寒食。\n开尽荼䕷都一色。\n东风吹更白。\n我是纶竿倦客。\n道上行人不识。\n著取蓑衣拈短笛。\n沙鸥应认得。"
  ],
  [
    "谒金门",
    "李流谦",
    "春又晚。\n杨柳晓莺啼断。\n落尽残红馀片片。\n风狂都不管。\n作客惟嫌酒浅。\n未敌闲愁一半。\n人与青山谁近远。\n可怜春梦短。"
  ],
  [
    "谒金门",
    "李流谦",
    "山数尺。\n江草江波同碧。\n晚雨吹风才数滴。\n行人心更急。\n漠漠疏烟如织。\n遮断客愁不得。\n肠断故园无信息。\n灯花闲手剔。"
  ],
  [
    "人娇",
    "李流谦",
    "痴本无绦，闷宁有火。\n都是你，自缠自锁。\n高来也可。\n低来也可。\n这宇宙，何曾碍你一个。\n休说荣枯，强分物我。\n惺惺地，要须识破。\n渔樵不小，公侯不大。\n但赢取，饥餐醉来便卧。"
  ],
  [
    "卜算子",
    "李流谦",
    "生别有相逢，死别无消息。\n说著从前总是愁，只是不相忆。\n月堕半窗寒，梦里分明识。\n却似瞋人不忆他，花露盈盈湿。"
  ],
  [
    "于飞乐",
    "李流谦",
    "薄日烘晴，轻烟笼晓，春风绣出林塘。\n笑溪桃，并坞杏，忒煞寻常。\n东君处，没他後、成甚风光。\n翠深深，谁教入骨，夜来过雨淋浪。\n这些儿颜色，已恼乱人肠。\n如何更道，可惜处、只是无香。"
  ],
  [
    "西江月",
    "李流谦",
    "色似腊梅浑浅，香如薝卜微清。\n更张绿幄蔽轻盈。\n巧著工夫斗钉。\n露页涓涓月晓，风英点点秋晴。\n江南江北可经行。\n梦到吴王香径。"
  ],
  [
    "眼儿媚",
    "李流谦",
    "素娥作意失幽期。\n我自不凭伊。\n举杯重叹，帖云微笑，应道人痴。\n如今老去无情绪，只有睡相宜。\n建溪一啜，木樨数翦，酒醒归时。"
  ],
  [
    "朝中措",
    "李流谦",
    "相思两地费三年。\n明月几回圆。\n鸥鸟不知许事，清江仍绕青山。\n尊前歌板，未终金缕，已到阳关。\n趁取腊前归去，梅花不奈春寒。"
  ],
  [
    "千秋岁",
    "李流谦",
    "玉林照坐。\n簌簌花微堕。\n春院静，烟扉锁。\n黛轻妆未试，红淡唇微破。\n清瘦也，算应都是风流过。\n把盏对横枝，尚忆年时个。\n人不见，愁无那。\n绕林霜掠袂，嚼蕊香黏唾。\n清梦断，更随月色禁持我。"
  ],
  [
    "虞美人",
    "李流谦",
    "吴波亭畔千行柳。\n直恁留人久。\n晚来船槛再三凭。\n又是一钩新月、照江心。\n故人有约何时到。\n白地令人老。\n只愁酒尽更谁赊。\n一段闲愁无计、奈何他。"
  ],
  [
    "临江仙",
    "洪迈",
    "绮席流欢欢正洽，高楼佳气重重。\n钗头小篆烛花红。\n直须将喜事，来报主人公。\n桂月十分春正半，广寒宫殿葱葱。\n娥相对曲阑东。\n云梯知不远，平步蹑东风。"
  ],
  [
    "导引",
    "洪迈",
    "寒日短，草露朝晞。\n仙鹤下，梦云归。\n大椿亭畔苍苍柳，怅无由、挽住天衣。\n昭阳深，暝鸦飞。\n愁带箭、恋恩栖。\n笳箫三叠奏，都人悲泪袂成帷。"
  ],
  [
    "踏莎行",
    "洪迈",
    "院落深沈，池塘寂静。\n帘钩卷上梨花影。\n宝筝拈得雁难寻，篆香消尽山空冷。\n钗凤斜敧，鬓蝉不整。\n残红立褪慵看镜。\n杜鹃啼月一声声，等闲又是三春尽。"
  ],
  [
    "浪淘沙",
    "赵缩手",
    "损屋一间儿。\n好与支持。\n休教风雨等闲欺。\n觅个带修安稳路，休遣人知。\n须是着便宜。\n运转临时。\n祆知险里却防危。\n透得玄关归去路，方步云梯。"
  ],
  [
    "失调名",
    "张珍奴",
    "逢师许多时，不说些儿个。\n及至如今闷损我。"
  ],
  [
    "减字木兰花",
    "洪惠英",
    "梅花似雪。\n刚被雪来相挫折。\n雪里梅花。\n无限精神总属他。\n梅花无语。\n只有东君来作主。\n传语东君。\n且与梅花作主人。"
  ],
  [
    "浣溪沙",
    "何作善",
    "草草杯盘访玉人。\n灯花呈喜座添春。\n邀郎觅句要奇新。\n黛浅波娇情脉脉，云轻柳弱意真真。\n从今风月属闲人。"
  ],
  [
    "失调名",
    "周某",
    "瑶池仙伴。\n应讶我、归来晚。"
  ],
  [
    "南乡子",
    "太学诸生",
    "洪迈被拘留。\n稽首垂哀告彼酋。\n七日忍饥犹不耐，堪羞。\n苏武争禁十九秋。\n厥父既无谋。\n厥子安能解国忧。\n万里归来夸舌辨，村牛。\n好摆头时便摆头。"
  ],
  [
    "失调名",
    "仪珏",
    "鄱江英气锺三秀。"
  ],
  [
    "荔枝香近・荔枝香",
    "袁去华",
    "晓来丹枫过雨，净如扫。\n霜空横雁，寒日翻鸦，惊嗟岁月如流，更被酒迷花恼。\n转眼吴霜，点鬓催老。\n细思欢游旧事，还自笑。\n断雨残云，都总似、梦初觉。\n锦鳞书断，宝箧香销向谁表。\n尽情说似啼鸟。"
  ],
  [
    "卓牌子近",
    "袁去华",
    "曲沼朱阑，缭墙翠竹晴昼。\n金万缕、摇摇风柳。\n还是燕子归时，花信来後。\n看淡净洗妆态，梅样瘦。\n春初透。\n尽日明窗相守。\n闲共我焚香，伴伊刺绣。\n睡眼剩剩，今朝早是病酒。\n那堪更、困人时候。"
  ],
  [
    "垂丝钓",
    "袁去华",
    "江枫秋老。\n晓来红叶如扫。\n暮雨生寒，正北风低草。\n宾鸿早。\n乱半川残照。\n伤怀抱。\n记西园饮处，微云弄月，梅花人面争好。\n路长信杳。\n度日房栊悄。\n还是黄昏到。\n归梦少。\n纵梦归易觉。"
  ],
  [
    "谒金门",
    "袁去华",
    "春索寞。\n楼上晚来风恶。\n午醉初醒罗袖薄。\n护寒添翠幕。\n愁里花时过却。\n闲处泪珠偷落。\n憔悴只羞人问著。\n镜中还自觉。"
  ],
  [
    "谒金门",
    "袁去华",
    "深院闭。\n漫漫东风桃李。\n芳草萋迷烟雨细。\n秦楼何处是。\n还是伤春意味。\n闲却踏青天气。\n折得海棠双蒂子。\n无言心自喜。"
  ],
  [
    "谒金门",
    "袁去华",
    "春寂寂。\n尽日蜂寻窗隙。\n隔叶黄鹂声历历。\n满庭芳草碧。\n相对熏炉象尺。\n新睡觉来无力。\n几日郎边无信息。\n闲拈双六掷。"
  ],
  [
    "谒金门",
    "袁去华",
    "归鸟急。\n照水斜阳红湿。\n篷底夜凉风露入。\n藕花香习习。\n点滴城头漏涩。\n凄断草间虫泣。\n新恨旧愁眉上集。\n月斜还伫立。"
  ],
  [
    "谒金门",
    "袁去华",
    "烟水阔。\n夜久风生苹末。\n东舫西船人语绝。\n四更山吐月。\n客里光阴电抹。\n不记离家时节。\n楼上单于听未彻。\n又催征棹发。"
  ],
  [
    "谒金门",
    "袁去华",
    "云障日。\n檐外雪销残滴。\n画阁红炉窗户窄。\n博山烟穗直。\n酒入横波滟溢。\n羞得梅无颜色。\n乡有温柔元未识。\n更从何处觅。"
  ],
  [
    "谒金门",
    "袁去华",
    "清汉曲。\n天际落霞孤鹜。\n幽草墙阴秋更绿。\n倚檐三两竹。\n绣被焚香独宿。\n梦绕绿窗华屋。\n何日明眸光射目。\n夜阑更秉烛。"
  ],
  [
    "金蕉叶",
    "袁去华",
    "涛翻浪溢。\n调停得、似饧似蜜。\n试一饮、风生两腋。\n更烦襟顿失。\n雾衫儿袖窄。\n出纤纤、自传坐客。\n觑得他、烘地面赤。\n怎得来痛惜。"
  ],
  [
    "金蕉叶",
    "袁去华",
    "行思坐忆。\n知他是、怎生过日。\n烦恼无、千万亿。\n诮将做饭吃。\n旧日轻怜痛惜。\n却如今、怨深恨极。\n不觉长吁叹息。\n便直恁下得。"
  ],
  [
    "金蕉叶",
    "袁去华",
    "江枫半赤。\n雨初晴、雁空绀碧。\n爱篱落、黄花秀色。\n带零露旋摘。\n向晚西风淡日。\n发萧萧、任从帽侧。\n更莫把茱萸叹息。\n且更持大白。"
  ],
  [
    "金蕉叶",
    "袁去华",
    "沈烟篆曲。\n可庭轩、翠梧荫绿。\n挂晚景、寒林数幅。\n对冰盘莹玉。\n印枕娇红透肉。\n眼偷垂、睡犹未足。\n试纤手、清泉戏掬。\n看风动槛竹。"
  ],
  [
    "清平乐",
    "袁去华",
    "嫩凉新霁。\n明月光如洗。\n长笛一声烟际起。\n人在危楼独倚。\n夜深风露娟娟。\n抱琴谁和流泉。\n只有乘鸾仙子，见人愁绝无眠。"
  ],
  [
    "清平乐",
    "袁去华",
    "春愁错莫。\n风定花犹落。\n斗草踏青闲过却。\n乳燕鸣鸠自乐。\n行人江北江南。\n满庭萱草毵毵。\n且恁亡忧可矣，只他怎解宜男。"
  ],
  [
    "清平乐",
    "袁去华",
    "移商换羽。\n花底流莺语。\n唱彻秦娥君且住。\n肠断能消几许。\n劝觥斜注微波。\n真情著在谁那。\n只怕如今归去，酒醒无奈愁何。"
  ],
  [
    "清平乐",
    "袁去华",
    "长条依旧。\n不似章台柳。\n见客入来和笑走。\n腻脸羞红欲透。\n桃花流水茫茫。\n归来愁杀刘郎。\n尽做风情减尽，也应未怕颠狂。"
  ],
  [
    "清平乐",
    "袁去华",
    "春衫袖窄。\n烛底横波溢。\n困倚屏风无气力。\n故故停歌驻拍。\n夜深满劝金杯。\n曲中偷送情来。\n归去十分准拟，今宵梦里阳台。"
  ],
  [
    "清平乐",
    "袁去华",
    "争妍占早。\n只有梅同调。\n紫晕丁香青盖小。\n比似横枝更好。\n日烘锦被熏香。\n老夫恼得颠狂。\n把酒花前一笑，醉乡别有风光。"
  ],
  [
    "柳梢青",
    "袁去华",
    "草底虫吟。\n烟横水际，月澹松阴。\n荷近香浓，竹深凉早，销尽烦襟。\n发稀浑不胜簪，更客里、吴霜暗侵。\n富贵功名，本来无意，何况如今。"
  ],
  [
    "柳梢青",
    "袁去华",
    "白鹭洲前，乌衣巷口，江上城郭。\n万古豪华，六朝兴废，潮生潮落。\n信流一叶飘泊。\n叹问米、东游计错。\n老眼昏花，吴山何处，孤云天角。"
  ],
  [
    "柳梢青",
    "袁去华",
    "天接沧浪。\n晴虹垂饮，千步修梁。\n万顷玻璃，洞庭之外，纯浸斜阳。\n西风劝我持觞。\n况高栋、层轩自凉。\n饮罢不知，此身归处，独咏苍茫。"
  ],
  [
    "柳梢青",
    "袁去华",
    "一水萦回。\n参天古木，夹岸苍崖。\n三十三年，客星堂上，几度曾来。\n眼看变化云雷。\n分白首、烟波放怀。\n细细平章，钓台毕竟，高似云台。"
  ],
  [
    "菩萨蛮",
    "袁去华",
    "流苏宝帐沈烟馥。\n寒林小景银屏曲。\n睡起鬓云松。\n日高花影重。\n沈吟思昨梦。\n闲抱琵琶弄。\n破拨错成声。\n春愁著莫人。"
  ],
  [
    "菩萨蛮",
    "袁去华",
    "重湖草木威名熟。\n儿童犹唱平郴曲。\n宴寝静愔愔。\n恩波湘水深。\n举头天尺五。\n稳步烟霄去。\n三柱黑头公。\n朔庭谈笑空。"
  ],
  [
    "菩萨蛮",
    "袁去华",
    "木犀开遍芙蓉老。\n东篱独占秋光好。\n还记笑春风。\n新妆相映红。\n莫嫌彭泽令。\n不似刘郎韵。\n把酒赋新诗。\n花前知是谁。"
  ],
  [
    "菩萨蛮",
    "袁去华",
    "西风送雨鸣庭树。\n嫩寒先到孤眠处。\n愁极梦频惊。\n马嘶天渐明。\n千林枫叶赤。\n寒事催刀尺。\n树杪又斜阳。\n迢迢归路长。"
  ],
  [
    "思佳客",
    "袁去华",
    "把酒听歌始此回。\n流莺花底语徘徊。\n神仙也许人间见，腔调新翻辇下来。\n银烛灺，玉山颓。\n谁言弱水隔蓬莱。\n绝胜想像高唐赋，浪作行云行雨猜。"
  ],
  [
    "思佳客",
    "袁去华",
    "飞燕双双掌上身。\n花光纷艳晚妆新。\n纤腰妙舞萦回雪，皓齿清歌遏住云。\n欢卜夜，座添春。\n近前生怕主人嗔。\n主人见惯浑闲事，恼杀醒狂一个人。"
  ],
  [
    "思佳客",
    "袁去华",
    "宝阁珠宫夜未央。\n嫌迟怕晚不成妆。\n乞求乌鹊填河汉，已早玉绳低建章。\n笼月烛，闭云房。\n经年离恨不胜长。\n思量也胜妲娥在，夜夜孤眠不识双。"
  ],
  [
    "浣溪沙",
    "袁去华",
    "庭下丛萱翠欲流。\n梁间双燕语相酬。\n日长帘底篆烟留。\n金勒去遥芳草歇，玉箫吹罢紫兰秋。\n一年春事只供愁。"
  ],
  [
    "浣溪沙",
    "袁去华",
    "玉骨冰肌比似谁。\n淡妆浅笑总相宜。\n一枝清绝照涟漪。\n客意无聊花亦老，风烟错莫雨垂垂。\n溪边立马断肠时。"
  ],
  [
    "浣溪沙",
    "袁去华",
    "一夕高唐梦里狂。\n云情雨意两茫茫。\n袖间依约去年香。\n乳燕鸣鸠闲院落，垂杨芳草小池塘。\n墙梢冉冉又斜阳。"
  ],
  [
    "山花子",
    "袁去华",
    "雾阁云窗别有天。\n丰肌秀骨净娟娟。\n独立含情羞不语，总妖妍。\n持酒听歌心已醉，可怜白发更苍颜。\n红烛纱笼休点著，月中还。"
  ],
  [
    "蝶恋花",
    "袁去华",
    "细雨斜风催日暮。\n一梦华胥，记得惊人句。\n雾阁云窗歌舞处。\n翠峰青嶂无重数。\n解佩江头元有路。\n流水茫茫，尽日无人渡。\n一点相思愁万缕。\n几时却跨青鸾去。"
  ],
  [
    "蝶恋花",
    "袁去华",
    "十二峰前朝复暮。\n空忆兰台，公子高唐句。\n断雨残云无觅处。\n古来离合归冥数。\n咫尺明河无限路。\n牛女佳期，犹解年年渡。\n细写罗笺情缕缕。\n雁飞不到谁将去。"
  ],
  [
    "惜分飞",
    "袁去华",
    "平日悲秋今已老。\n细看秋光自好。\n风紧寒生早。\n漫将短发还吹帽。\n寂寞东篱人不到。\n只有渊明醉倒。\n一笑留残照。\n世间万事蝇头小。"
  ],
  [
    "惜分飞",
    "袁去华",
    "雨过残阳明远树。\n树底鸣蝉无数。\n临水人家住。\n靠西便入江南路。\n曲径通幽深几许。\n翠竹短窗无暑。\n小立凭肩语。\n个中曾是孤眠处。"
  ],
  [
    "鹊桥仙",
    "袁去华",
    "明眸皓齿，丰肌秀骨，浑是揉花碎玉。\n十分心事有谁知，暗恼得、愁红怨绿。\n残云断雨，不期而会，也要天来大福。\n若还虚度可怜宵，便做下、来生不足。"
  ],
  [
    "鹊桥仙",
    "袁去华",
    "牛郎织女，因缘不断，结下生生世世。\n人言恩爱久长难，又不道、如今几岁。\n眼穿肠断，一年今夜，且做不期而会。\n三杯酒罢闭云房，管上得、床儿同睡。"
  ],
  [
    "诉衷情",
    "袁去华",
    "荷花风细竹娟娟。\n新浴晚凉天。\n钩帘坐期素月，相对理朱弦。\n歌扇底，舞裙边。\n旧因缘。\n憎模样，别没包弹，只欠心坚。"
  ],
  [
    "诉衷情",
    "袁去华",
    "晓来犹自雨冥冥。\n投晚却能晴。\n娥为谁著意，洗得十分明。\n人自老，兔长生。\n酒徐倾。\n杯行到手，休更推辞，转眼参横。"
  ],
  [
    "相思引",
    "袁去华",
    "皓齿清歌绝代音。\n眼波斜处寄情深。\n东风吹散，云雨杳难寻。\n试手罗笺花样在，唾窗茸线暗尘侵。\n向来多事，触绪碎人心。"
  ],
  [
    "相思引",
    "袁去华",
    "晓监燕脂拂紫绵。\n未忺梳掠髻云偏。\n日高人静，沈水袅残烟。\n春老菖蒲花未著，路长鱼雁信难传。\n无端风絮，飞到绣床边。"
  ],
  [
    "点绛唇",
    "袁去华",
    "楼槛凌风，四边浑是青山绕。\n水空相照。\n天末归帆小。\n家在江南，三径都荒了。\n何时到。\n暗尘扑帽。\n应被渊明笑。"
  ],
  [
    "点绛唇",
    "袁去华",
    "徙倚虚檐，柳阴疏处看飞鸟。\n水平池沼。\n云影闲相照。\n点翰舒笺，字密蝇头小。\n还揉了。\n路长山杳。\n寄得愁多少。"
  ],
  [
    "减字木兰花",
    "袁去华",
    "微红嫩白。\n照水横枝初摘索。\n一梦扬州。\n客里相逢无限愁。\n黄昏院落。\n细细清香无处著。\n觅句持觞。\n鬓点吴霜不碍狂。"
  ],
  [
    "减字木兰花",
    "袁去华",
    "灯前初见。\n冰玉玲珑惊眼眩。\n艳溢香繁。\n绝胜溪边月下看。\n铅华尽洗。\n只有檀唇红不退。\n倾坐精神。\n全似当时一个人。"
  ],
  [
    "归字谣",
    "袁去华",
    "归。\n目断吾庐小翠微。\n斜阳外，白鸟傍山飞。"
  ],
  [
    "归字谣",
    "袁去华",
    "归。\n随分家山有蕨薇。\n陶元亮，千载是吾师。"
  ],
  [
    "玉团儿",
    "袁去华",
    "吴江渺渺疑天接。\n独著我、扁舟一叶。\n步袜凌波，芙蓉仙子，绿盖红颊。\n登临正要诗弹压。\n叹老去、都忘句法。\n剧饮狂歌，清风明月，相应相答。"
  ],
  [
    "青山远",
    "袁去华",
    "花竹亭轩。\n曲径通幽小洞天。\n翠帏苒苒隔轻烟。\n锁婵娟。\n画图初试春风面，消得东君著意怜。\n到伊歌扇舞裙边。\n要前缘。"
  ],
  [
    "玉楼春",
    "袁去华",
    "垂鬟初学窥门户。\n妙舞妍歌俱独步。\n引成密约笑言间，认得真情离别处。\n潘郎两鬓今如许。\n纵得相逢知认否。\n多时无雁寄书来，今夜倩风吹梦去。"
  ],
  [
    "踏莎行",
    "袁去华",
    "醉拈黄花，笑持白羽。\n秋江绿涨迷平楚。\n燕鸿曾寄去年书，汉皋不记来时路。\n天际归舟，云中烟树。\n兰成憔悴愁难赋。\n香囊钿合忍重看，风裳水佩寻无处。"
  ],
  [
    "南柯子・南歌子",
    "袁去华",
    "秋晚霜初肃，江寒雾未收。\n西风吹老白苹洲。\n长笛一声、谁在水边楼。\n带绿枨新破，真醇酒旋篘。\n簪花莫怪老人羞。\n直是黄花、羞上老人头。"
  ],
  [
    "虞美人",
    "袁去华",
    "娟娟缺月梧桐影。\n云度银潢静。\n夜深檐隙下微凉。\n醒尽酒魂何处、藕花香。\n鹊桥初会明星上。\n执手还惆怅。\n莫嗟相见动经年。\n犹胜人间一别、便终天。"
  ],
  [
    "忆秦娥",
    "袁去华",
    "月照席。\n不知天上今何夕。\n今何夕。\n鹊桥初就，玉绳低侧。\n暂时不见犹寻觅。\n那堪更作经年隔。\n经年隔。\n许多良夜，怎生闲得。"
  ],
  [
    "长相思",
    "袁去华",
    "荷花香。\n竹风凉。\n万动声沈更点长。\n荧荧月半床。\n好思量。\n恶凄惶。\n独立西厢花拂墙。\n如今空断肠。"
  ],
  [
    "东坡引",
    "袁去华",
    "陇头梅半吐。\n江南岁将暮。\n闲窗尽日将愁度。\n黄昏愁更苦。\n归期望断，双鱼尺素。\n念嘶骑、今到何处。\n残灯背壁三更鼓。\n斜风吹细雨。"
  ],
  [
    "如梦令",
    "朱雍",
    "池上数枝开遍。\n临水幽香清浅。\n楼上欲黄昏，吹彻一声晴管。\n零乱。\n零乱。\n衣上残英都满。"
  ],
  [
    "生查子",
    "朱雍",
    "帘栊月上时，寂寞东风里。\n又是立黄昏，梅影临窗绮。\n玉梅清夜寒，梦断还无寐。\n晓角一声残，吹彻人千里。"
  ],
  [
    "点绛唇",
    "朱雍",
    "轻艳盈盈，相逢曾向寒溪路。\n惜飘零处。\n无计禁春雨。\n素影参差，人在琼城步。\n危阑暮。\n年光催度。\n特地香风住。"
  ],
  [
    "浣溪沙",
    "朱雍",
    "残日凭阑目断霞。\n寒林人静每归鸦。\n小梅春早压群花。\n一槛风声清玉管，数枝月影到窗纱。\n隔帘时度暗香些。"
  ],
  [
    "谒金门",
    "朱雍",
    "春太早。\n十二玉楼初晓。\n半额试妆深院悄。\n相逢何草草。\n临水幽香缥缈。\n彷佛淡妆窥照。\n恰值日边人未到。\n纷纷萦古道。"
  ],
  [
    "好事近",
    "朱雍",
    "春事为谁来，枝上半留残雪。\n恰近小园香径，对霜林寒月。\n危阑凄断笛声长，吹到偏呜咽。\n最好短亭归路，有行人先折。"
  ],
  [
    "清平乐",
    "朱雍",
    "雪开瑶径。\n素蕊迎春影。\n楼上玉声三弄定。\n无奈幽香翻阵。\n凌晨不事铅华。\n化工却付春花。\n流水残阳江上，清随月色低斜。"
  ],
  [
    "忆秦娥",
    "朱雍",
    "风萧萧。\n驿亭春信期春潮。\n期春潮。\n黄昏浮动，谁在江皋。\n碧云冉冉横溪桥。\n琼车未至馀香飘。\n馀香飘。\n一帘疏影，月在花梢。"
  ],
  [
    "亭前柳",
    "朱雍",
    "拜月南楼上，面婵娟、恰对新妆。\n谁凭阑干处，笛声长。\n追往事，遍凄凉。\n看素质、临风消瘦尽，粉痕轻、依旧真香。\n潇洒春尘境，过横塘。\n度清影，在回廊。"
  ],
  [
    "亭前柳",
    "朱雍",
    "伫立东风里，放纤手、净试梅妆。\n眉晕轻轻画，远山长。\n添新恨，更凄凉。\n尝忆得、驿亭人别後，寻春去、尽是幽香。\n归路临清浅，在寒塘。\n同水月，照虚廊。"
  ],
  [
    "亭前柳",
    "朱雍",
    "养就玄霜圃，问东君、曾放瑶英。\n回首蓝桥路，遍琼城。\n横斜影，照人明。\n飘香信、玉溪仙佩晚，同新月、步入西清。\n冰质枝头袅，更轻盈。\n分春色，赠双成。"
  ],
  [
    "鹧鸪天",
    "晁公武",
    "笑擘黄柑酒半醒。\n玉壶金斗夜生冰。\n开窗尽见千山雪，雪未消时月正明。\n兰烬短，麝煤轻。\n画楼钟鼓已三更。\n倚栏谁唱清真曲，人与梅花一样清。"
  ],
  [
    "少年游",
    "林仰",
    "霁霞散晓月犹明。\n疏木挂残星。\n山径人稀，翠萝深处，啼鸟两三声。\n霜华重迫驼裘冷，心共马蹄轻。\n十里青山，一溪流水，都做许多情。"
  ],
  [
    "虞美人",
    "邵伯雍",
    "玉壶满插梅梢瘦。\n帘幕轻寒透。\n从今春恨满天涯。\n月下几枝疏影、透窗纱。\n锦城咫尺如千里。\n乍别难成寐。\n孤眠半晌断人肠。\n夜静分明全似、那人香。"
  ],
  [
    "满庭芳",
    "黄中辅",
    "快磨三尺剑，欲斩佞臣头。"
  ],
  [
    "瑞鹤仙",
    "郑闻",
    "醉归来，不悟人间天上，云雨难寻旧迹。\n但馀香、暗著罗衾，怎生忘得。"
  ],
  [
    "鹊桥仙",
    "刘望之",
    "只应将巧畀人间，定却向、人间乞取。"
  ],
  [
    "如梦令",
    "刘望之",
    "休絮。\n休絮。\n我自明朝归去。"
  ],
  [
    "好事近",
    "程大昌",
    "岁岁做生朝，只是儿孙捧酒。\n今岁丝纶茶药，有使人双授。\n圣君作事与天通，道有便真有。\n老去不能宣力，只民编分寿。"
  ],
  [
    "好事近",
    "程大昌",
    "我里比侨居，不欠山青水绿。\n只恨风冲雁序，使分飞隈澳。\n只今一苇视苕溪，见天伦雍睦。\n此去春浓絮起，应翻成新曲。"
  ],
  [
    "好事近",
    "程大昌",
    "自涉希寿来，疑道无多岁月。\n昨夜风吹好梦，报前途康吉。\n石桥坚壮跨黄河，不用资舟楫。\n管取身心安泰，阅椿龄千百。"
  ],
  [
    "减字木兰花",
    "程大昌",
    "桑弧标吉。\n做了生朝逾七十。\n子又生孙。\n阶砌芝兰欲满门。\n今年定好。\n春腊之交诞婴少。\n玉烛气中。\n寿富康宁四序同。"
  ],
  [
    "南歌子",
    "程大昌",
    "每月冰轮转，常疑桂影摇。\n封姨特地借今宵。\n万水一规光景、湛寒瑶。\n圆处应无恨，君胡不自聊。\n谁家隐隐度晴箫。\n莫是素娥仙玉、会丛霄。"
  ],
  [
    "南歌子",
    "程大昌",
    "才出沧溟底，旋明紫岫腰。\n玉光漫漫涌层潮。\n上有乘流海贾、卧吹箫。\n更上云台望，翻牵旅思遥。\n我生何许著箪瓢。\n却向天涯起舞、影萧萧。"
  ],
  [
    "南歌子",
    "程大昌",
    "韵致撩诗客，风流出酒家。\n长绳为驻日车斜。\n且向春香玉色、占生涯。\n细按歌珠串，从宝髻鸦。\n花应笑我鬓双华。\n偏向西阶吹馥、侑流霞。"
  ],
  [
    "点绛唇",
    "程大昌",
    "春草池塘，茸茸短碧通芳信。\n更饶华润。\n不解膏霜鬓。\n池上诗翁，别带超遥韵。\n阳和进。\n香苞翠晕。\n物物皆沾分。"
  ],
  [
    "水调歌头",
    "程大昌",
    "红树迎风舞，彷佛采衣褰。\n云容应为，虞侍分付（下缺）。"
  ],
  [
    "凤栖梧・蝶恋花",
    "曹冠",
    "魏紫姚黄凝晓露。\n国艳天然，造物偏锺赋。\n独占风光三月暮。\n声名都压花无数。\n蜂蝶寻香随杖屦。\n莺声，似劝游人住。\n把酒留春春莫去。\n玉堂元是常春处。"
  ],
  [
    "凤栖梧・蝶恋花",
    "曹冠",
    "桂棹悠悠分浪稳。\n烟幕层峦，绿水连天远。\n赢得锦襄诗句满。\n兴来豪饮挥金碗。\n飞絮撩人花照眼。\n天阔风微，燕外晴丝卷。\n翠竹谁家门可款。\n舣舟闲上斜阳岸。"
  ],
  [
    "凤栖梧・蝶恋花",
    "曹冠",
    "昨夜西畴新足雨。\n玉露金飙，著意鏖残暑。\n画阁登临凝望处。\n馀霞晚照明烟浦。\n闲是闲非知几许。\n物换星移，风景都如故。\n耳听是非萦意绪。\n争如挥麈谈千古。"
  ],
  [
    "凤栖梧・蝶恋花",
    "曹冠",
    "桃杏争妍韶景媚。\n雨霁烟轻，山色挼蓝翠。\n绿竹青松依涧水。\n了无一点尘埃气。\n忙里偷闲真得计。\n乘兴携壶，文饮欣同志。\n对景挥毫聊寓意。\n赏花对月拚深醉。"
  ],
  [
    "风入松",
    "曹冠",
    "瑶烟敛散媚晴空。\n云淡奇峰。\n澄江金斗平波面，扁舟载、蓑笠渔翁。\n仿佛辋川图上，依稀苕霅溪中。\n舂锄掠水浪花重。\n飞傍芦丛。\n绮霞斜映征鸿影，供吟毫、佳景无穷。\n顿起骑鲸游兴，泠然欲御清风。"
  ],
  [
    "霜天晓角",
    "曹冠",
    "小雨蒙蒙。\n轻烟舞曳风。\n林椒高低疏密，依浅濑、媚遥峰。\n浴鹭水溶溶。\n晴霞映晚红。\n拟向玉堂举似，摹写入、画图中。"
  ],
  [
    "霜天晓角",
    "曹冠",
    "浦溆凝烟。\n谁家女采莲。\n手拈荷花微笑，传雅令、侑清欢。\n擘叶劝金船。\n香风袭绮筵。\n最後殷勤一瓣，分付与、酒中仙。"
  ],
  [
    "霜天晓角",
    "曹冠",
    "水亭清绝。\n拥翠环林樾。\n湘簟宾筵乘兴，玉壶酒、漾冰雪。\n宝兽沈烟爇。\n玉琴声韵彻。\n夜永风微烟淡，梧桐影、碎明月。"
  ],
  [
    "喜朝天・踏莎行",
    "曹冠",
    "绣水雕栏，绮霞邃宇。\n薰风飒至清无暑。\n花间休唱遏云歌，枝头且听娇莺语。\n景物撩人，悠然得句。\n深杯戏把纹楸赌。\n胸中邱壑自生凉，何须泉石寻佳趣。"
  ],
  [
    "喜朝天・踏莎行",
    "曹冠",
    "翠老红稀，歌慵笑懒。\n溟蒙烟雨秋千院。\n芹泥带湿燕双飞，杜鹃啼诉芳心怨。\n座客分题，传觞迭劝。\n送春惜别情何限。\n不须惆怅怨春归，明年春色重妍暖。"
  ],
  [
    "浣溪沙",
    "曹冠",
    "翠带千条蘸碧流。\n多情不解系行舟。\n章台惜别恨悠悠。\n湿雨伤春眉黛敛，倚风无力舞腰柔。\n丝丝烟缕织离愁。"
  ],
  [
    "浣溪沙",
    "曹冠",
    "槐柳风微轩槛凉。\n芙蕖绿叶映池光。\n几多飞盖拥红妆。\n泉试云龙花乳泛，袖笼宝鼎水沈香。\n绞楸戏战赌霞觞。"
  ],
  [
    "浣溪沙",
    "曹冠",
    "雁字鳞差印碧空。\n淡云萦缕媚遥峰。\n悠扬舒卷逐西风。\n烟锁绿杨深院静，花前寓意劝金锺。\n凤箫一曲月明中。"
  ],
  [
    "朝中措",
    "曹冠",
    "春芽北苑小方圭。\n碾畔玉尘飞。\n金箸春葱击拂，花瓷雪乳珍奇。\n主人情重，留连佳客，不醉无归。\n邀住清风两腋，重斟上马金卮。"
  ],
  [
    "朝中措",
    "曹冠",
    "更阑月影转瑶台。\n歌舞下香阶。\n洞府归云缥缈，主宾清兴徘徊。\n汤斟崖蜜，香浮瑞露，风味方回。\n投辖高情无厌，抱琴明日重来。"
  ],
  [
    "西江月",
    "曹冠",
    "仙掌初零玉露，清商乍肃金飚。\n回环高阁桂香飘。\n元自广寒移到。\n绛蜡银蟾辉映，纶巾鹤氅逍遥。\n赏心乐事醉良宵。\n赢取开怀吟啸。"
  ],
  [
    "西江月",
    "曹冠",
    "秋霁姮娥二八，寒光逼散浮云。\n小山丛桂吐清芬。\n犹带蟾宫风韵。\n因念两登仙籍，恩沾雨露方新。\n汝今妙岁已能文。\n早折高枝荣奋。"
  ],
  [
    "西江月",
    "曹冠",
    "一派弯溪曲港，两山松干柽萝。\n寻幽乘兴泛烟波。\n时见白鸥飞过。\n炫日浪纹金影，连云岸草青莎。\n陶然一醉养天和。\n解意歌莺劝我。"
  ],
  [
    "鹧鸪天",
    "曹冠",
    "我昔蓬莱侍列仙。\n梦游方悟绊尘缘。\n青春放浪迷诗酒，黄卷优游对圣贤。\n嘲水石，咏云烟。\n乘风欲往思泠然。\n要知昨夜方壶景，只在芸斋杖屦前。"
  ],
  [
    "好事近",
    "曹冠",
    "蟾苑桂飘香，雅称娥珍惜。\n吹下一丛仙种，伴秋光岑寂。\n金风玉露嫩凉天，造化有消息。\n醉赏绿云金粟，媚枝头月色。"
  ],
  [
    "好事近",
    "曹冠",
    "商素肃金飚，吹帽又逢佳节。\n乘兴登临舒啸，玩云林清绝。\n高歌横剑志平戎，酒量与天阔。\n更待醉归开宴，赏东篱明月。"
  ],
  [
    "好事近",
    "曹冠",
    "良月戒微寒，清夜祥烟馥郁。\n来报天庭喜事，现灯花金粟。\n芝书奎画下层霄，宣召想来促。\n它日玉堂挥翰，赐金莲花烛。"
  ],
  [
    "宴桃源・如梦令",
    "曹冠",
    "西湖避暑棹扁舟。\n忘机狎白鸥。\n荷香十里供瀛洲。\n山光翠欲流。\n歌浩浩，思悠悠。\n诗成兴未休。\n清风明月解相留。\n琴声万籁幽。"
  ],
  [
    "宴桃源・如梦令",
    "曹冠",
    "廉纤小雨养花天。\n池光映远山。\n蕙兰风暖正暄妍。\n归梁燕翼偏。\n芳草碧，绿波涟。\n良辰近禁烟。\n酒酣午枕兴怡然。\n莺声惊梦仙。"
  ],
  [
    "惜芳菲・惜分飞",
    "曹冠",
    "寓意登临诗与酒。\n豪气直冲牛斗。\n挥翰风雷吼。\n我生嗟在东坡後。\n流水高山琴静奏。\n莫笑知音未偶。\n天意君知否。\n穷通在道吾何有。"
  ],
  [
    "江神子・江城子",
    "曹冠",
    "雨馀乾鹊报新晴。\n晓风清。\n听莺声。\n飞盖南园，游赏赋闲情。\n麦垅黄云堆万顷，收刈处，有人耕。\n淙漱玉涧泉鸣。\n翠峰横。\n碧云凝。\n罨画园林，缣素写难成。\n卢橘杨梅时正熟，随处赏，饮班荆。"
  ],
  [
    "东坡引",
    "曹冠",
    "凉飚生玉宇。\n黄花晓凝露。\n汀苹岸蓼秋将暮。\n登高开宴俎。\n传杯兴逸，分咏得句。\n思戏马、长怀古。\n东篱候酒人何处。\n芳尊须送与。"
  ],
  [
    "柳梢青",
    "曹冠",
    "湖岸千峰。\n嵌岩隐映，绿竹青松。\n古寺东西，楼台上下，烟雾溟蒙。\n波光万顷溶溶。\n人面与、荷花共红。\n拨棹归欤，一天明月，十里香风。"
  ],
  [
    "小重山",
    "曹冠",
    "风飐池荷雨盖翻。\n明珠千万颗，碎仍圆。\n龟鱼浮戏皱清涟。\n翠光映，垂柳幂瑶烟。\n幽兴寓薰弦。\n俗尘飞不到，小壶天。\n身闲无事自超然。\n拚酩酊，一枕梦游仙。"
  ],
  [
    "卜算子",
    "曹冠",
    "午枕梦游仙，身到蓬莱境。\n何事莺声啭绿杨，刚把人惊醒。\n乘兴对琴尊，寄傲吟光景。\n绕舍清阴映远岑，香篆槐堂静。"
  ],
  [
    "粉蝶儿",
    "曹冠",
    "绕舍清阴，还是暮春天气。\n遍苍苔、乱红堆砌。\n问留春不住，春怎知人意。\n最关情，云杪杜鹃声碎。\n休怨春归，四时有花堪醉。\n渐红莲、艳妆依水。\n次芙蓉岩桂，与菊英梅蕊。\n称开尊，日日殢香偎翠。"
  ],
  [
    "临江仙",
    "曹冠",
    "三洞烟霞多胜致，壶中别有登临。\n白鸥飞处晚云深。\n群峰罗户牖，空翠入衣襟。\n分得双溪楼上景，四时佳趣供吟。\n浩歌鲸饮酒频斟。\n莺花休恨别，风月是知音。"
  ],
  [
    "浪淘沙",
    "曹冠",
    "清介百无求。\n民瘼怀忧。\n席珍藏器效前修。\n自负平戎经国略，壮气横秋。\n二纪叹淹留。\n寻壑经丘。\n醉吟适意且遨游。\n致主丹心犹未老，天意知不。"
  ],
  [
    "定风波",
    "曹冠",
    "万个琅玕筛日影，两堤杨柳蘸涟漪。\n鸣鸟一声林愈静。\n吟兴。\n未曾移步已成诗。\n旋汲清湘烹建茗，时寻野果劝金卮。\n况有良朋谈妙理。\n适意。\n此欢莫遣俗人知。"
  ],
  [
    "青玉案",
    "曹冠",
    "烟村茂樾湾溪畔。\n似远景、摹轻练。\n细草平沙骑款段。\n渔翁欸乃，却惊鸥鹭，飞起澄波面。\n班荆对饮垂杨岸。\n枝上莺歌如解劝。\n山映斜阳霞绮散。\n醉吟乘兴，锦囊诗满，爱月归来晚。"
  ],
  [
    "使牛子",
    "曹冠",
    "晚天雨霁横雌霓。\n帘卷一轩月色。\n纹簟坐苔茵，乘兴高歌饮琼液。\n翠瓜冷浸冰壶碧。\n茶罢风生两腋。\n四座沸欢声，喜我投壶全中的。"
  ],
  [
    "望海潮",
    "曹冠",
    "会稽藩镇，舟车都会，槐庭燕寝凝香。\n禹穴旧踪，兰亭胜致，千岩万壑生光。\n舆颂美龚黄。\n庆慈闱戏彩，眉寿而康。\n寓兴西园，月台风榭赏群芳。"
  ],
  [
    "江神子・江城子",
    "葛郯",
    "亭亭鹤羽戏芝田。\n看群仙。\n起青涟。\n绿盖红幢，千乘去朝天。\n留得瑶姬清夜舞，人与月，斗婵娟。\n凭阑有恨不堪言。\n倩谁传。\n曲声圆。\n写尽清愁，香弄晚风妍。\n不羡山头窥井玉，花十丈，藕如船。"
  ],
  [
    "江神子・江城子",
    "葛郯",
    "粼粼白水护青田。\n想真仙。\n弄清莲。\n十里香风，吹下碧云天。\n月在草堂人未寝，松竹暗，水涓涓。\n夜阑何事悄无言。\n怨空传。\n事难圆。\n欲借寒光，谁与伴清妍。\n待得凌波人肯住，呼玉笛，劝金船。"
  ],
  [
    "鹧鸪天",
    "葛郯",
    "千树家园锁旧津。\n谁移数点在孤村。\n海仙探蕊禽留影，楚客穿花蝶舞魂。\n桥断港，水横门。\n残霞零落晚烟昏。\n只因留住三更月，暗里香来别是春。"
  ],
  [
    "鹧鸪天",
    "葛郯",
    "万木家园雾暗津。\n不须踏影下前村。\n须知苕霅水云窟，自有罗浮冰雪魂。\n横水馆，倚楼门。\n参旗有约共黄昏。\n此中有句无人见，谁在樽前领略春。"
  ],
  [
    "柳梢青",
    "葛郯",
    "谢家池阁。\n翠桁香浓，琐纱窗薄。\n夜雨灯前，秋风笔下，与谁同乐。\n主人许我清狂，奈酒量、从来最弱。\n颠倒冠巾，淋漓衣袂，醒时方觉。"
  ],
  [
    "柳梢青",
    "葛郯",
    "空中雨阁。\n一段轻阴，翠铺林薄。\n橘内仙翁，棋边公子，共成清乐。\n主人有井留车，看席上、云轻柳弱。\n斗转檐头，鸡鸣窗外，无人知觉。"
  ],
  [
    "朝中措",
    "葛郯",
    "双鞬锦领出山西。\n戎幕护旌旗。\n横槊春风百咏，临淮夜月千卮。\n风流樽俎，琼花破艳，红药攒枝。\n赏尽竹西歌吹，珠帘十里香迷。"
  ],
  [
    "感皇恩",
    "葛郯",
    "风雨半摧残，一园花老。\n绿遍池塘夜来草。\n看花何处，莫被此花相恼。\n世间多少事，邯郸道。\n凭远下临，暗尘飞绕。\n数点烟中树、水村小。\n斜阳且住，为我花间留照。\n从教红满地，何须扫。"
  ],
  [
    "感皇恩",
    "葛郯",
    "花似镜中人，不堪衰老。\n空羡青青岸边草。\n多情消瘦，更被无情相恼。\n近来无限事，凭谁道。\n胡蝶满园，丛边空绕。\n睡起流莺过、语声小。\n琐窗危坐，更被玉蟾相照。\n夜阑梅影瘦，凭谁扫。"
  ],
  [
    "南歌子",
    "姚述尧2",
    "素节秋强半，嘉名久最宜。\n霜风簌簌下天涯。\n幸有佳朋、何惜共登危。\n月窟诸仙子，天宫两白眉。\n相逢不醉定无归。\n笑问黄花重约、是何时。"
  ],
  [
    "南歌子",
    "姚述尧2",
    "天宇霜风净，雷封露气寒。\n群贤高宴胜龙山。\n中有仙翁绿鬓、更朱颜。\n北阙心犹壮，东篱兴为阑。\n年年身健足清欢。\n後会不妨重约、醉长安。"
  ],
  [
    "南歌子",
    "姚述尧2",
    "人在烟云里，山横碧落旁。\n望中缥缈是仙乡。\n幸有佳朋、何惜醉斜阳。\n公子传杯速，骚人练句忙。\n悠然此兴未能忘。\n似觉庭花、全胜去年黄。"
  ],
  [
    "南歌子",
    "姚述尧2",
    "瑞彩迎朝日，柔枝绕庆云。\n谁将仙种下天阍。\n却笑葵杯榴火、俗纷纷。\n色映蔷薇水，光浮琥珀尊。\n美人浴罢近黄昏。\n总把淡妆浓抹、斗芳芬。"
  ],
  [
    "南歌子",
    "姚述尧2",
    "咳唾琼珠璀，精神冰玉寒。\n不求名利不谈玄。\n明月清风相对、自怡然。\n潇洒真仙隐，繁华小洞天。\n薰风飒飒度虞弦。\n更拥姬姜何惜、醉华年。"
  ],
  [
    "南歌子",
    "姚述尧2",
    "宾宴亲尧日，薰弦动舜风。\n公馀无事乐年丰。\n多谢歌姬流盼、更情浓。\n气逼云天外，毫濡雪碗中。\n百篇斗酒兴何穷。\n却笑东山无语、醉花丛。"
  ],
  [
    "南歌子",
    "姚述尧2",
    "罗盖轻翻翠，冰姿巧弄红。\n晚来习习度香风。\n疑是华山仙子、下珠宫。\n柳外神仙侣，花间锦绣丛。\n竞将玉质比芳容。\n笑指壶天何惜、醉千锺。"
  ],
  [
    "南歌子",
    "姚述尧2",
    "金谷貂蝉侣，东山锦绣丛。\n管弦丝竹醉东风。\n漫逐流莺飞舞、乱红中。\n清尝吾人事，诗情我辈锺。\n藤萝欲上更支筇。\n笑指壶天烟绕、斗城东。"
  ],
  [
    "南歌子",
    "姚述尧2",
    "误入红莲幕，来依玉树丛。\n也将尘迹寄东风。\n忙里偷闲同到、此山中。\n迥野韶华丽，晴岚秀色锺。\n凭高凝望倦扶筇。\n喜见今年和气、满南东。"
  ],
  [
    "南歌子",
    "姚述尧2",
    "雨过云峰净，天高水镜平。\n望中寸碧远山横。\n潇洒何郎相对、挹金觥。\n朱李沈寒碧，新瓜破玉英。\n浩然谭笑有馀情。\n醉舞何妨颓玉、倚飞琼。"
  ],
  [
    "临江仙",
    "姚述尧2",
    "山县登高真胜事，满筵当代英奇。\n黄花无语笑东篱。\n龙山真鼠辈，巴岭漫羁栖。\n醉後风流情更好，笑谈落落珠玑。\n莫将乌帽任风吹。\n动容皆是舞，出语总成诗。"
  ],
  [
    "临江仙",
    "姚述尧2",
    "佳节喜逢长久日，翩翩凫朋来。\n霜清天宇绝纤埃。\n遥怜巴岭月，拟上曲江台。\n怀县从容留客宴，追欢正好传杯。\n使君归骑莫相催。\n更拼明日醉，未放菊花开。"
  ],
  [
    "临江仙",
    "姚述尧2",
    "云度岩扉风振谷，迅雷惊起蛟龙。\n天威汹汹变晴空。\n搅翻银汉水，倾入宝莲宫。\n雪浪奔冲凌翠麓。\n陇头低挂双虹。\n人间热恼尽消融。\n此流长不断，万折竟朝东。"
  ],
  [
    "临江仙",
    "姚述尧2",
    "万石家声夸第一，清材更美姿容。\n笑谈落落与谁同。\n烟分丹篆碧，香泛小槽红。\n准拟中秋圆月好，暮云忽翳晴空。\n共将清致敌西风。\n举头连玉兔，乘兴沃金锺。"
  ],
  [
    "临江仙",
    "姚述尧2",
    "材刃纵横森武库，箫台旧日梅仙。\n累陪簪盖醉花前。\n吴门归去後，一别动经年。\n曾到赤城真隐处，飘飘凤举龙蟠。\n勒回俗驾向长安。\n好将医国手，从此活人间。"
  ],
  [
    "临江仙",
    "姚述尧2",
    "橘绿橙黄秋正好，霜飙洗尽炎威。\n园林木落望中奇。\n俊游方得意，楚客为谁悲。\n况有风流文字饮，何妨同醉东篱。\n狂歌犹记少陵诗。\n地偏初衣，山拥更登危。"
  ],
  [
    "临江仙",
    "姚述尧2",
    "一去吴山三改火，我来两见寒梅。\n君今先向斗城回。\n尊前方重别，征骑莫相催。\n堪笑人生如逆旅，明年我亦言归。\n羡君平步到天涯。\n吴侬如有问，为我说归期。"
  ],
  [
    "临江仙",
    "姚述尧2",
    "忆昨曾将明使指，轺车踏遍东城。\n重来游戏拥双旌。\n江山皆故部，英俊尽门生。\n杖策翩然归去也，送行满坐簪缨。\n尊前雨泪不胜情。\n曲终人散後，江上数峰青。"
  ],
  [
    "浣溪沙",
    "姚述尧2",
    "乳酒初颁菊正黄。\n去年高宴近清光。\n朝回犹带御炉香。\n暂向花封陪客醉，已闻芝检促归装。\n昌黎宁许到潮阳。"
  ],
  [
    "浣溪沙",
    "姚述尧2",
    "与客相从谒谢公。\n芝田绛节拥仙翁。\n数枝桃杏斗香红。\n醉眼斜拖春水绿，黛眉低拂远山浓。\n此情都在酒杯中。"
  ],
  [
    "浣溪沙",
    "姚述尧2",
    "两到蟾宫折桂枝。\n经文纬武拟康时。\n箫台仙隐漫游嬉。\n气宇棱棱吞梦泽，笑谈落落催珠玑。\n何妨相对沃金卮。"
  ],
  [
    "浣溪沙",
    "姚述尧2",
    "短棹翩翩绿一莎。\n碧潭深处几风波。\n晚来风定却高歌。\n千尺丝纶随卷放，数声玉笛足清和。\n蝇头名利奈伊何。"
  ],
  [
    "鹧鸪天",
    "姚述尧2",
    "玉宇无尘露气清。\n凭高极目万山横。\n霜前白雁初传信，篱下黄花独有情。\n乌帽侧，紫萸馨。\n尊前醉舞拥飞琼。\n明年此会知何处，不是鄱江是帝城。"
  ],
  [
    "鹧鸪天",
    "姚述尧2",
    "昨夜东风到海涯。\n繁红簇簇吐胭脂。\n恍疑仙子朝天罢，醉面匀霞韵更宜。\n欢未足，困相依。\n羞将兰麝污天姿。\n少陵可是风情薄，却为无香不作诗。"
  ],
  [
    "鹧鸪天",
    "姚述尧2",
    "几阵萧萧弄雨风。\n片云微破月朦胧。\n田家侧耳听鸣鹳，寰海倾心想卧龙。\n尧日近，舜云浓。\n圣仁天覆忍民穷。\n会看膏泽随车下，祗恐诗人句未工。"
  ],
  [
    "鹧鸪天",
    "姚述尧2",
    "凤阙朝回晓色分。\n彩霞轻拂绛衣新。\n炎乌影里年年好，碧玉枝头日日春。\n携翠，对芳尊。\n东君著意属诗人。\n夜深莫放西风入，频遣司花护锦。"
  ],
  [
    "瑞鹧鸪",
    "姚述尧2",
    "司花著意惜春光。\n桃杏飘零此独芳。\n一抹霞红匀醉脸，恼人情处不须香。\n王孙好客成巢饮，故翦繁枝簇画堂。\n後夜更将银烛照，美人敛衽怯残妆。"
  ],
  [
    "西江月",
    "姚述尧2",
    "红叶漫随风舞，黄花不畏霜凋。\n诗人把酒竞招招。\n更欲移尊籍草。\n醉里谪仙兴逸，夜深归骑声呶。\n孟公投辖未相饶。\n不放秋光便老。"
  ],
  [
    "西江月",
    "姚述尧2",
    "嫩绿烟笼碎玉，繁红日护香绡。\n故人去後恨迢迢。\n独倚危楼情悄。\n脉脉望穷云杪，看看月上花梢。\n嫩添金鸭任烟消。\n杜宇一声春晓。"
  ],
  [
    "减字木兰花",
    "姚述尧2",
    "井梧飞早。\n一雁横空天更好。\n才子寻幽。\n争把新诗断送秋。\n浮生鸥没。\n莫为尘劳轻度日。\n倒载何妨。\n唱彻凉州月在旁。"
  ],
  [
    "减字木兰花",
    "姚述尧2",
    "烟收云敛。\n极目遥岑三四点。\n过了重阳。\n篱下残花未褪黄。\n郑庄好客。\n故遣红妆飞大白。\n月满回廊。\n饮散歌阑已断肠。"
  ],
  [
    "减字木兰花",
    "姚述尧2",
    "暗香清绝。\n不比寻常枝上雪。\n细叠冰绡。\n多谢天公快翦刀。\n仙姿楚楚。\n轻曳霓裳来帝所。\n淡拂宫妆。\n瑞脑重铺片片香。"
  ],
  [
    "减字木兰花",
    "姚述尧2",
    "霜天奇绝。\n江上寒英重缀雪。\n簌簌轻绡。\n应是司花巧奏刀。\n东君清楚。\n故把疏枝来酒所。\n点点新妆。\n冷浸冰壶别有香。"
  ],
  [
    "减字木兰花",
    "姚述尧2",
    "飞龙利见。\n前夜君王方锡宴。\n今日相逢。\n却向南阳起卧龙。\n果为霖雨。\n洗尽苍生炎夏苦。\n喜气匆匆。\n好向尊前醉晚风。"
  ],
  [
    "减字木兰花",
    "姚述尧2",
    "天寒人静。\n啸倚胡床闲画永。\n春信初回。\n报道南枝昨夜开。\n沈沈庭院。\n独坐黄昏谁是伴。\n风过南墙。\n似觉天宫暗递香。"
  ],
  [
    "减字木兰花",
    "姚述尧2",
    "薰风解愠。\n手握乾符躬揖逊。\n廊庙无为。\n天子亲传万寿卮。\n恩覃湛露。\n和气欢声均海宇。\n嵩岳三呼。\n父子唐虞今古无。"
  ],
  [
    "减字木兰花",
    "姚述尧2",
    "琴堂无事。\n满酌金罍承帝祉。\n乐奏箫韶。\n更与封人共祝尧。\n君王万岁。\n岁岁今朝歌既醉。\n主圣臣贤。\n从此鸿图万万年。"
  ],
  [
    "如梦令",
    "姚述尧2",
    "绰约冰姿无语。\n高步广寒深处。\n香露浥檀心，拟到素娥云路。\n仙去。\n仙去。\n莫学朝云暮雨。"
  ],
  [
    "如梦令",
    "姚述尧2",
    "雅淡轻盈如语。\n碧玉枝头娇处。\n钩月衬凌波，仿佛湘江烟路。\n凝伫。\n凝伫。\n不似梨花带雨。"
  ],
  [
    "如梦令",
    "姚述尧2",
    "龙焙初分丹阙。\n玉果轻翻琼屑。\n彩仗挹香风，搅起一瓯春雪。\n清绝。\n清绝。\n更把兽烟频爇。"
  ],
  [
    "点绛唇",
    "姚述尧2",
    "潇洒寒林，玉丛遥映松篁底。\n凤簪斜倚。\n笑傲东风里。\n一种幽芳，自有先春意。\n香风细。\n国人争媚。\n不数桃和李。"
  ],
  [
    "点绛唇",
    "姚述尧2",
    "金碧交辉，江陵千树天然富。\n寒林争秀。\n独向霜风後。\n写入冰纨，两两情何厚。\n同携久。\n凉生清画。\n香满佳人手。"
  ],
  [
    "点绛唇",
    "姚述尧2",
    "夜桂飘香，西风淅淅寒窗悄。\n素娥相照。\n倍觉秋光好。\n花本无情，刚被诗情恼。\n知音少。\n为花歌笑。\n醉向花前倒。"
  ],
  [
    "点绛唇",
    "姚述尧2",
    "玉叶金英，倩谁移下蟾宫树。\n香风飘度。\n满院飞黄雨。\n独倚寒林，搜尽高人句。\n关情处。\n素娥无语。\n的皪枝头露。"
  ],
  [
    "行香子",
    "姚述尧2",
    "天赋仙姿。\n玉骨冰肌。\n向炎威、独逞芳菲。\n轻盈雅淡，初出香闺。\n是水宫仙，月宫子，汉宫妃。\n清夸檐卜，韵胜酴醾。\n笑江梅、雪里开迟。\n香风轻度，翠叶柔枝。\n与玉郎摘，美人戴，总相宜。"
  ],
  [
    "朝中措",
    "姚述尧2",
    "满城风雨近重阳。\n小院更凄凉。\n遥想东篱山色，今年花为谁黄。\n何妨载酒，登高落帽，物外徜徉。\n都把渊明诗思，消磨□□□□。"
  ],
  [
    "南乡子",
    "姚述尧2",
    "秋水莹精神。\n靖节先生太逼真。\n谭麈生风霏玉屑，津津。\n爽气冷然欲浸人。\n一坐尽生春。\n满引琼觞已半醺。\n更把黄花寿彭祖，盈盈。\n数阕新声又遏云。"
  ],
  [
    "忆秦娥",
    "姚述尧2",
    "珠帘深。\n玉人天上传清音。\n传清音。\n云横新雁，梅落寒林。\n□□□□□□□。\n□□□□□□□。\n□□□。\n谢家庭院，寿酒频斟。"
  ],
  [
    "丑奴儿・采桑子",
    "姚述尧2",
    "山城寂寞浑无绪，兀坐黄昏。\n多谢东君。\n先遣司花来报春。\n清标自是蓬莱客，冰玉精神。\n独步前村。\n分付仙翁作主人。"
  ],
  [
    "丑奴儿・采桑子",
    "姚述尧2",
    "晓来佳气穿帘幕，郁郁葱葱。\n宝鸭烟浓。\n戏采庭前玉树丛。\n肌肤绰约真仙子，王母宫中。\n欢会曾同。\n笑问蟠桃几度红。"
  ],
  [
    "醉落魄・一斛珠",
    "姚述尧2",
    "春回海角。\n望中佳气连云幕。\n晓来隐隐闻天乐。\n玉女金童，来奉瑶池约。\n东风已破蟠桃萼。\n霞觞荐寿更酬酢。\n香山舞罢宫花落。\n步辇安舆，岁岁同行乐。"
  ],
  [
    "阮郎归",
    "姚述尧2",
    "江村昨夜一枝梅。\n先传春信回。\n非烟非雾下瑶台。\n香风拂面来。\n云幕卷，日华开。\n祥光映上台。\n安舆从此步天街。\n君王赐寿杯。"
  ],
  [
    "归国谣・归国遥",
    "姚述尧2",
    "初夏好。\n雨过池塘荷盖小。\n绿阴庭院莺声悄。\n朱帘隐隐笙歌早。\n沈烟袅。\n玉人笑拥金尊倒。"
  ],
  [
    "归国谣・归国遥",
    "姚述尧2",
    "春已去。\n墙外榴花红半吐。\n薰风习习生庭户。\n美人浴罢黄昏暮。\n愁无绪。\n阑干倚遍凭谁诉。"
  ],
  [
    "好事近",
    "姚述尧2",
    "水阁弄清风，黯黯满园肥绿。\n茶罢竹间携手，有佳人如玉。\n渊明三径已催归，名利几时足。\n遥想五云多处，奏南风一曲。"
  ],
  [
    "好事近",
    "姚述尧2",
    "梅子欲黄时，霖雨晚来初歇。\n谁在绿窗深处，把彩丝双结。\n浅斟低唱笑相偎，映一团香雪。\n□指墙头榴火，倩玉郎轻折。"
  ],
  [
    "临江仙",
    "石敦夫",
    "窥檐蟾影白，照坐烛花红。"
  ],
  [
    "南乡子",
    "甄龙友",
    "十月小阳春。\n放榜梅花作状元。\n重庆礼成三日後，生贤。\n第一龙飞不偶然。\n劝酒自弹弦。\n更著班衣寿老仙。\n见说海坛沙涨也，明年。\n此夜休嗔我近前。"
  ],
  [
    "霜天晓角",
    "甄龙友",
    "峨眉仙客。\n四海文章伯。\n来向东坡游戏，人间世、著不得。\n去国谁爱惜。\n在天何处觅。\n但见尊前人唱，前赤壁、後赤壁。"
  ],
  [
    "虞美人",
    "韦能谦",
    "风清日晚溪桥路。\n绿暗摇残雨。\n闲亭小立望溪山。\n画出明湖深秀、水云间。\n漫郎疏懒非真吏。\n欲去无深计。\n功名英隽满凌烟。\n省事应须速上、五湖船。"
  ],
  [
    "浣溪沙",
    "耿时举",
    "露压蔷薇金井栏。\n辘轳声断碧丝乾。\n辽阳无信带围宽。\n花落池塘春梦静，月生帘幕夜香寒。\n闲愁无力凭阑干。"
  ],
  [
    "浣溪沙",
    "耿时举",
    "独鹤山前步药苗。\n青山只隔过溪桥。\n洞宫深处白云飘。\n碧井卧花人寂寞，画廊鸣叶雨潇潇。\n漫题诗句满芭蕉。"
  ],
  [
    "蝶恋花",
    "管鉴",
    "楼倚云屏江泻镜。\n尊俎风流，地与人俱胜。\n酒力易消风力劲。\n归时城郭烟生瞑。\n幕府俊游常许并。\n可惜佳辰，独阻登临兴。\n妙语流传空叹咏。\n一时珠玉交相映。"
  ],
  [
    "定风波",
    "管鉴",
    "秋入华堂一味清。\n四山环碧眼双明。\n欲送主人天上去。\n无绪。\n一尊已带别离情。\n洞府桃花常许见。\n□□。\n为谁特地惜娉婷。\n祗待明年春醉里。\n偎倚。\n耳边听唤状元声。"
  ],
  [
    "鹧鸪天",
    "管鉴",
    "杨柳梢头月未残。\n杏花开尽却春寒。\n宾鸿社燕寻常别，渭北江东别更难。\n尊欲尽，夜将阑。\n明朝马首便长安。\n悬知不作人间住，归去春风玉笋班。"
  ],
  [
    "鹧鸪天",
    "管鉴",
    "山色初晴翠拂云。\n画桥流水碧粼粼。\n一尊不尽登临兴，归及西湖二月春。\n班缀旧，诏除新。\n稳看腾踏上星辰。\n回头却望尘凡处，应记尘凡有故人。"
  ],
  [
    "鹧鸪天",
    "管鉴",
    "前日新冬举寿觞。\n今朝喜色又非常。\n一阳生後逢生日，日渐舒长寿更长。\n移晚宴，庆新堂。\n堂前高竹早梅芳。\n年年一为梅花醉，醉到千回鬓未霜。"
  ],
  [
    "鹧鸪天",
    "管鉴",
    "富贵楼台玉琢成。\n更移玉节下西清。\n才高不数梅花赋，笑拈琼苞泛寿觥。\n莲幕静，宝香凝。\n春风和气自然生。\n要知他日调元手，看取今朝雪里情。"
  ],
  [
    "鹧鸪天",
    "管鉴",
    "燕寝香中锦帐郎。\n二年和气蔼蒸湘。\n鬓间不减当年绿，眉上新添一点黄。\n徵诏近，寿筵长。\n乍晴人意喜非常。\n燕莺休苦留春住，归趁薰风殿阁凉。"
  ],
  [
    "朝中措",
    "管鉴",
    "十年班缀近彤庭。\n一笑下霓旌。\n好是平分风月，新秋特地凉生。\n华堂燕喜，流霞觞满，彩戏衣轻。\n要识他年荣贵，从来玉润冰清。"
  ],
  [
    "朝中措",
    "管鉴",
    "暖风帘幕卷春阴。\n歌吹画堂深。\n云袖纤纤捧玉，霞觞滟滟浮金。\n佳辰恨我，空传善颂，阻缀朋簪。\n莫笑海滨乡味，尊前会有知音。"
  ],
  [
    "朝中措",
    "管鉴",
    "清江绕舍竹成阴。\n秋日共登临。\n地与主人俱胜，情如酒盏方深。\n故园何处，时因望眼，聊寄归心。\n抖擞一襟凉韵，不教簿领尘侵。"
  ],
  [
    "朝中措",
    "管鉴",
    "一年春事到酴。\n何处更花开。\n莫趁垂杨飞絮，且随红药翻阶。\n倦游老矣，肯因名宦，孤负衔杯。\n寄语故园桃李，明年留待归来。"
  ],
  [
    "柳梢青",
    "管鉴",
    "神仙堕谪。\n天为赋与，经纶才识。\n盖代声名，宗英惟向，翰林颂白。\n黄堂一笑留客。\n算此处、淹留未得。\n且对清尊，高谈风月，厌厌今夕。"
  ],
  [
    "柳梢青",
    "管鉴",
    "澹云微月。\n又是一年，新秋佳节。\n天上欢期，人间何事，翻成离别。\n清尊欲醉还歇。\n怕饮散、匆匆话别。\n若是经年，得回相见，甘心愁绝。"
  ],
  [
    "好事近",
    "管鉴",
    "风扫暮云空，依旧四山环碧。\n珍重主人清意，放梅梢春色。\n靓妆清唱两无尘，莲步绣鞋窄。\n莫怪十分沈醉，为教人消得。"
  ],
  [
    "好事近",
    "管鉴",
    "列炬照梅花，仰看满空春雪。\n翠幕沈沈天净，挂一钩新月。\n微风不动暖光融，金杯堕琼屑。\n仿佛暗香吹梦，醉广寒宫阙。"
  ],
  [
    "好事近",
    "管鉴",
    "鸳瓦晓霜浓，酒力渐消寒力。\n好是一堂和气，胜十分春色。\n髯翁笑领彩衣郎，同祝寿千百。\n看取明年欢宴，更强如今日。"
  ],
  [
    "好事近",
    "管鉴",
    "楚观落成初，还是诏书催发。\n却似爱山堂上，拜新除时节。\n要知君自栋梁材，开藩暂南越。\n早建明堂一柱，去扶持天阙。"
  ],
  [
    "桃源忆故人",
    "管鉴",
    "寿芽初长香英嫩。\n拾翠芳洲春近。\n倩笑脸霞羞褪。\n真个都风韵。\n垂鬟小舞么歌趁。\n莺语绿杨娇困。\n多少旧愁新恨。\n一醉浑消尽。"
  ],
  [
    "桃源忆故人",
    "管鉴",
    "小园日日狂风雨。\n几阵桃花红去。\n惟有绿窗朱户。\n春色常如许。\n歌声屡唤飞云驻。\n销得行人且住。\n倒尽玉壶春露。\n醉到无愁处。"
  ],
  [
    "菩萨蛮",
    "管鉴",
    "今日云山堂上客。\n明朝真个云山隔。\n人不似行云。\n相随长短亭。\n堂空歌韵响。\n清切缘云上。\n留住莫教飞。\n怕如人别离。"
  ],
  [
    "浣溪沙",
    "管鉴",
    "金殿晨趋玉佩苍。\n君才久合侍龙章。\n花砖学士紫薇郎。\n小试一麾行促诏，暂留千骑且飞觞。\n夜堂歌暖借春光。"
  ],
  [
    "浣溪沙",
    "管鉴",
    "李花开雪满空。\n缟裙香袂俨春容。\n靓妆一笑喜相逢。\n拟倩清歌留白日，且扶残醉东风。\n好迟留处却匆匆。"
  ],
  [
    "浣溪沙",
    "管鉴",
    "十里狂风特地晴。\n天工著意送行人。\n负他桃李十分春。\n杜宇已催归思乱，啼莺休惹客愁新。\n晚风溪路净无尘。"
  ],
  [
    "浣溪沙",
    "管鉴",
    "小小梅花巧耐寒。\n曛曛晴日醉醒间。\n茶瓯金缕鹧鸪斑。\n三寿作朋须共醉，一杯留客未应悭。\n酒肠如海寿如山。"
  ],
  [
    "醉落魄・一斛珠",
    "管鉴",
    "春阴漠漠。\n海棠花底东风恶。\n人情不似春情薄。\n守定花枝，不放花零落。\n绿尊细细供春酌。\n酒醒无奈愁如昨。\n殷勤待与东风约。\n莫苦吹花，何似吹愁却。"
  ],
  [
    "醉落魄・一斛珠",
    "管鉴",
    "春愁无力。\n酴醾娇软难禁摘。\n风流彻骨香无敌。\n积玉团珠，明月夜同色。\n花时易失欢难得。\n尊前半是将行客。\n为花一醉何须惜。\n明岁花时，何处谩相忆。"
  ],
  [
    "醉落魄・一斛珠",
    "管鉴",
    "寒欺酒力。\n一番风雨花如摘。\n酴醾不与群花敌。\n笑吐清香，独自殿春色。\n春愁惟酒消除得。\n何妨常满坐中客。\n因花更把光阴惜。\n莫待春归，空对花梢忆。"
  ],
  [
    "醉落魄・一斛珠",
    "管鉴",
    "碧云暮合。\n不教预赏中秋月。\n凉生楚观风初歇。\n山影沈沈，相对两奇绝。\n湘人怅望黄金节。\n只愁酒散仙舟发。\n凭谁为与姮娥说。\n明夜虽圆，空照人离别。"
  ],
  [
    "生查子",
    "管鉴",
    "天教百媚生，赋得多情怨。\n背整玉搔头，宽了黄金钏。\n情随歌意深，故故回娇眄。\n不是不相知，只为难相见。"
  ],
  [
    "虞美人",
    "管鉴",
    "一枝繁杏千红蕊。\n笑东风里。\n恰如歌院晓妆迟。\n簇簇娇娆同步、出深闺。\n风流莲幕莺花主。\n持送花深处。\n花多莫便著情偏。\n一一淡匀深注、总堪怜。"
  ],
  [
    "虞美人",
    "管鉴",
    "海棠花下春风里。\n曾拼千场醉。\n如今老去谩情多。\n步绕芳丛无力、奈春何。\n蜀乡不远长安远。\n相向空肠断。\n不如携客过西楼。\n却是江山如画、可消忧。"
  ],
  [
    "临江仙",
    "管鉴",
    "昨日武陵溪上雪，今朝特地开晴。\n故留佳景付行人。\n琼田千顷熟，琪树万株春。\n好是长松飘坠屑，天花时下缤纷。\n桃源何处更寻真。\n腰悬明月佩，直访玉华君。"
  ],
  [
    "临江仙",
    "管鉴",
    "三月更当三十日，留春不住春归。\n问春还有再来时。\n腊前梅蕊破，相见未为迟。\n不似人生无定据，匆匆聚散难期。\n水遥山远谩相思。\n情知难舍弃，何似莫分飞。"
  ],
  [
    "清平乐",
    "管鉴",
    "未春先暖。\n天与梅花便。\n点检枝头开已遍。\n一一檀心粉面。\n巡檐索笑题诗。\n老怀不似当时。\n犹有惜花心在，等闲羌管休吹。"
  ],
  [
    "点绛唇",
    "管鉴",
    "酒困诗慵，一春拚被花枝恼。\n艳妆浓笑。\n那更花中好。\n不著清尊，持底宽愁抱。\n须颠倒。\n晚风如扫。\n忍见枝头少。"
  ],
  [
    "点绛唇",
    "管鉴",
    "去岁今朝，海棠桃杏开都遍。\n今年花晚。\n不恨春情浅。\n旋旋花开，图得春长远。\n且留恋。\n爱花心眼。\n常与花为伴。"
  ],
  [
    "酒泉子",
    "管鉴",
    "春色十分。\n付与海棠枝上满。\n清尊我亦十分倾。\n未忘情。\n阳春一曲唤愁醒。\n可惜无人歌此曲，须君别院恼春酲。\n绕梁声。"
  ],
  [
    "酒泉子",
    "管鉴",
    "清夜将分。\n有酒为谁花下满，相逢轩盖暂时倾。\n故人情。\n海棠欲睡照教醒。\n烛影花光浑似锦，伴君佳句解人酲。\n恨无声。"
  ],
  [
    "青玉案",
    "管鉴",
    "相逢何处梅花好。\n深院宇、笙歌绕。\n春入候门长不老。\n罗帏秀幕，护香藏粉，却许行人到。\n遏云清唱倾城笑。\n玉面花光互相照。\n银烛频更尊屡倒。\n明年应是，对花相忆，君已班清要。"
  ],
  [
    "阮郎归",
    "管鉴",
    "浅寒天气雨催冬。\n梅梢糁嫩红。\n天教来寿黑头公。\n和羹信已通。\n斟滟滟，劝重重。\n新篘琥珀浓。\n他年赐酒拆黄封。\n还思此会同。"
  ],
  [
    "木兰花・玉楼春",
    "管鉴",
    "乱花飞絮。\n却是一年春好处。\n留住韶光。\n共醉蓬莱日月长。\n翻阶红药。\n天上东风传近约。\n绿遍庭槐。\n看取除书一并来。"
  ],
  [
    "西江月",
    "管鉴",
    "夜雨落花满地，晓风飞絮连天。\n苦无春恨可萦牵。\n只数年华暗换。\n生意惟添白发，化工不染朱颜。\n老来愈觉欠清闲。\n梦想故园春晚。"
  ],
  [
    "西江月",
    "管鉴",
    "好个今年生日，满堂儿女团栾。\n歌声不似笑声喧。\n满捧金杯争劝。\n富贵功名任运，佳辰乐事随缘。\n白头相守愿年年。\n只恁尊前长健。"
  ],
  [
    "鹊桥仙",
    "管鉴",
    "中秋重九，等闲虚过，多病全疏酒盏。\n初寒时候试新醅，正好为、霜螯持满。\n诗情未减，酒肠宽在，且趁尊前强健。\n百年三万六千场，试屈指、如今过半。"
  ],
  [
    "鹊桥仙",
    "管鉴",
    "东皋圃隐，木犀开後，香遍江东十里。\n因香招我渡江来，悄不记、重阳青蕊。\n人生行乐，宦游佳处，闲健莫辞清醉。\n不寒不暖不阴晴，正是好登临天气。"
  ],
  [
    "鹊桥仙",
    "管鉴",
    "中秋过了，重阳将近，正是一年佳处。\n枨黄橘绿总寻常，看丹桂、馀香再吐。\n胸中星斗，笔端风雨，定约蟾宫高步。\n赐袍归带御炉薰，共岁岁、斑衣戏舞。"
  ],
  [
    "南乡子",
    "管鉴",
    "檐外雪纷纷。\n雾阁云窗气自温。\n谩道使台霜样峻，情亲。\n引到壶中别有春。\n尊酒负殷勤。\n病减杯中量几分。\n十五年间无限事，休论。\n说与梅花解笑人。"
  ],
  [
    "玉连环・解连环",
    "管鉴",
    "江上青山无数。\n绿阴深处。\n夕阳犹在系扁舟，为佳景、留人住。\n已办一蓑归去。\n江南烟雨。\n有情鸥鹭莫惊飞，便相约、长为侣。"
  ],
  [
    "虞美人",
    "吴儆",
    "银屏一夜金风细。\n便作中秋意。\n碧天如水月如眉。\n已有征鸿摩月、向南飞。\n金尊满酌蟾宫客。\n莫促阳关拍。\n须知丹桂擅秋天。\n千里婵娟指日、十分圆。"
  ],
  [
    "虞美人",
    "吴儆",
    "飞桥驾鹊天津阔。\n云驭看看发。\n相思惟恨不相逢。\n及至相逢还是、去匆匆。\n垂丝插竹真堪笑。\n欲乞天孙巧。\n天孙多巧漫多愁。\n巧得千般争解、劝郎留。"
  ],
  [
    "虞美人",
    "吴儆",
    "双眸翦水团香雪。\n云际看新月。\n生绡笼粉倚窗纱。\n全似瑶池疏影、浸梅花。\n金翘翠靥双蛾浅。\n敛袂低歌扇。\n羞红腻脸语声低。\n想见流苏帐掩、烛明时。"
  ],
  [
    "西江月",
    "吴儆",
    "竹里全无暑气，溪边长有清风。\n荷花落日照酣红。\n雨过遥山翠重。\n老作宫祠散汉，本来田舍村翁。\n腰缠三万禄千锺。\n也是一场春梦。"
  ],
  [
    "浣溪沙",
    "吴儆",
    "十里青山溯碧流。\n夕阳沙晚片帆收。\n重重烟树出层楼。\n人去人来芳草渡，鸥飞鸥没白苹洲。\n碧梧翠竹记曾游。"
  ],
  [
    "浣溪沙",
    "吴儆",
    "歙浦钱塘一水通。\n闲云如幕碧重重。\n吴山应在碧云东。\n无力海棠风淡漾，困眠宫柳日葱茏。\n眼前春色为谁浓。"
  ],
  [
    "浣溪沙",
    "吴儆",
    "画楯朱栏绕碧山。\n平湖徙倚水云宽。\n人家杨柳带汀湾。\n目力已随飞鸟尽，机心还逐白鸥闲。\n萧萧微雨晚来寒。"
  ],
  [
    "浣溪沙",
    "吴儆",
    "寒日孤城特地红。\n瘦藤扶我上西风。\n一川平远画图中。\n江海一身真客燕，云天万里看归鸿。\n吴山应在白云东。"
  ],
  [
    "浣溪沙",
    "吴儆",
    "秋到郊原日夜凉。\n黍禾高下已垂黄。\n荷花犹有晚来香。\n天上佳期称七夕，人间好景是秋光。\n竹洲有月可徜徉。"
  ],
  [
    "浣溪沙",
    "吴儆",
    "风入枯藜衣袂凉。\n江枫园柳半青黄。\n洗车飞雨带天香。\n世事一场真大梦，宦情都薄似秋光。\n竹洲有酒可徜徉。"
  ],
  [
    "浣溪沙",
    "吴儆",
    "斜阳波底湿微红。\n朱栏翠袖倚轻风。\n平平山色有无中。\n俯首微官真自缚，高飞远举羡冥鸿。\n何时一艇大江东。"
  ],
  [
    "浣溪沙",
    "吴儆",
    "茅舍疏离出素英。\n临风照水眩精神。\n娟娟新月又黄昏。\n削约寒枝香未透，细看频嗅独消魂。\n为谁消瘦不禁春。"
  ],
  [
    "减字木兰花",
    "吴儆",
    "碧梧秋老。\n满地琅玕纷不扫。\n门掩黄昏。\n惟有年时月照人。\n凄凉满眼。\n肯作六年灯火伴。\n莫说凄凉。\n来岁如今天一方。"
  ],
  [
    "减字木兰花",
    "吴儆",
    "思君欲老。\n一榻尘生谁与扫。\n禄仰晨昏。\n同是迟迟去鲁人。\n行当洗眼。\n看子青藜来夜伴。\n莫变炎凉。\n斩马还须请上方。"
  ],
  [
    "减字木兰花",
    "吴儆",
    "少陵未老。\n曾把千人军独扫。\n发白眵昏。\n却作天涯流落人。\n只堪合眼。\n夜直谁能潜入伴。\n斗酒西凉。\n何似卑栖且远方。"
  ],
  [
    "减字木兰花",
    "吴儆",
    "此身已老。\n三径都荒长却扫。\n面目尘昏。\n怕著朝章揖贵人。\n难瞒明眼。\n只有青山堪作伴。\n触事心凉。\n无病何劳更觅方。"
  ],
  [
    "西江月",
    "吴儆",
    "山色不随春老，竹枝长向人新。\n桃蹊李径已成阴。\n深院莺啼人静。\n尘世白驹过隙，人情苍狗浮云。\n不须计较谩劳神。\n且恁随缘任运。"
  ],
  [
    "浣溪沙",
    "吴儆",
    "暖日和风并马蹄。\n畦秧陇麦绿新齐。\n人家桑柘午阴迷。\n山色解随春意远，残阳还傍远山低。\n晚风归路杜鹃啼。"
  ],
  [
    "浣溪沙",
    "吴儆",
    "帘额风微紫燕通。\n楼头柳暗碧云重。\n玉人争劝玉西东。\n醉拥雕鞍金蹀躞，夜归花院玉葱茏。\n归心何事与山浓。"
  ],
  [
    "浣溪沙",
    "吴儆",
    "已是青春欲暮天。\n酒愁离恨不禁添。\n尊前休说见郎难。\n别後要知还有意，生前莫道便无缘。\n雁来频寄小蛮笺。"
  ],
  [
    "浣溪沙",
    "吴儆",
    "汗褪香红雪莹肌。\n装馀静丽雾裁衣。\n晚凉新浴倚栏时。\n帘卷轻风斜虿发，杯深新月堕蛾眉。\n此时风味许谁知。"
  ],
  [
    "朝中措",
    "吴儆",
    "文章声价擅南州。\n人物更风流。\n岂久徒劳州县，看看催上瀛洲。\n朱颜绿鬓，画堂标王，宝带垂。\n睡起八砖影转，归来双烛光浮。"
  ],
  [
    "浣溪沙",
    "陆游",
    "懒向沙头醉玉瓶。\n唤君同赏小窗明。\n夕阳吹角最关情。\n忙日苦多闲日少，新愁常续旧愁生。\n客中无伴怕君行。"
  ],
  [
    "浣溪沙",
    "陆游",
    "浴罢华清第二汤。\n红绵扑粉玉肌凉。\n娉婷初试藕丝裳。\n凤尺裁成猩血色，螭奁熏透麝脐香。\n水亭幽处捧霞觞。"
  ],
  [
    "青玉案",
    "陆游",
    "西风挟雨声翻浪。\n恰洗尽、黄茅瘴。\n老惯人间齐得丧。\n千岩高卧，五湖归棹，替却凌烟像。\n故人小驻平戎帐。\n白羽腰间气何壮。\n我老渔樵君将相。\n小槽红酒，晚香丹荔，记取蛮江上。"
  ],
  [
    "浪淘沙",
    "陆游",
    "绿树暗长亭。\n几把离尊。\n阳关常恨不堪闻。\n何况今朝秋色里，身是行人。\n清泪浥罗巾。\n各自消魂。\n一江离恨恰平分。\n安得千寻横铁锁，截断烟津。"
  ],
  [
    "定风波",
    "陆游",
    "帽垂鞭送客回。\n小桥流水一枝梅。\n衰病逢春都不记。\n谁谓。\n幽香却解逐人来。\n安得身闲频置酒。\n携手。\n与君看到十分开。\n少壮相从今雪鬓。\n因甚。\n流年羁恨两相催。"
  ],
  [
    "南乡子",
    "陆游",
    "归梦寄吴樯。\n水驿江程去路长。\n想见芳洲初系缆，斜阳。\n烟树参差认武昌。\n愁鬓点新霜。\n曾是朝衣染御香。\n重到故乡交旧少，凄凉。\n却恐它乡胜故乡。"
  ],
  [
    "南乡子",
    "陆游",
    "早岁入皇州。\n尊酒相逢尽胜流。\n三十年来真一梦，堪愁。\n客路萧萧两鬓秋。\n蓬峤偶重游。\n不待人嘲我自羞。\n看镜倚楼俱已矣，扁舟。\n月笛烟蓑万事休。"
  ],
  [
    "感皇恩",
    "陆游",
    "春色到人间，彩旛初戴。\n正好春盘细生菜。\n一般日月，只有仙家偏耐。\n雪霜从点鬓，朱颜在。\n温诏鼎来，延英催对。\n凤阁鸾台看除拜。\n对衣裁稳，恰称球纹新带。\n个时方旋了、功名债。"
  ],
  [
    "感皇恩",
    "陆游",
    "小阁倚秋空，下临江渚。\n漠漠孤云未成雨。\n数声新雁，回首杜陵何处。\n壮心空万里，人谁许。\n黄阁紫枢，筑坛开府。\n莫怕功名欠人做。\n如今熟计，只有故乡归路。\n石帆山脚下，菱三亩。"
  ],
  [
    "好事近",
    "陆游",
    "羁雁未成归，肠断宝筝零落。\n那更冻醪无力，似故人情薄。\n瘴云蛮雨暗孤城，身在楚山角。\n烦问剑南消息，怕还成疏索。"
  ],
  [
    "好事近",
    "陆游",
    "风露九霄寒，侍宴玉华宫阙。\n亲向紫皇香案，见金芝千叶。\n碧壶仙露酝初成，香味两奇绝。\n醉後却骑丹凤，看蓬莱春色。"
  ],
  [
    "好事近",
    "陆游",
    "客路苦思归，愁似茧丝千绪。\n梦里镜湖烟雨，看山无重数。\n尊前消尽少年狂，慵著送春语。\n花落燕飞庭户，叹年光如许。"
  ],
  [
    "好事近",
    "陆游",
    "岁晚喜东归，扫尽市朝陈迹。\n拣得乱山环处，钓一潭澄碧。\n卖鱼沽酒醉还醒，心事付横笛。\n家在万重云外，有沙鸥相识。"
  ],
  [
    "好事近",
    "陆游",
    "华表又千年，谁记驾云孤鹤。\n回首旧曾游处，但山川城郭。\n纷纷车马满人间，尘土污芒屩。\n且访葛仙丹井，看岩花开落。"
  ],
  [
    "好事近",
    "陆游",
    "挥袖别人间，飞蹑峭崖苍壁。\n寻见古仙丹灶，有白云成积。\n心如潭水静无风，一坐数千息。\n夜半忽惊奇事，看鲸波暾日。"
  ],
  [
    "好事近",
    "陆游",
    "湓口放船归，薄暮散花洲宿。\n两岸白苹红蓼，映一蓑新绿。\n有沽酒处便为家，菱芡四时足。\n明日又乘风去，任江南江北。"
  ],
  [
    "好事近",
    "陆游",
    "挥袖上西峰，孤绝去天无尺。\n拄杖下临鲸海，数烟帆历历。\n贪看云气舞青鸾，归路已将夕。\n多谢半山松吹，解殷勤留客。"
  ],
  [
    "好事近",
    "陆游",
    "小倦带馀酲，澹澹数棂斜日。\n驱退睡魔十万，有双龙苍璧。\n少年莫笑老人衰，风味似平昔。\n扶杖冻云深处，探溪梅消息。"
  ],
  [
    "好事近",
    "陆游",
    "觅个有缘人，分付玉壶灵药。\n谁向市尘深处，识辽天孤鹤。\n月中吹笛下巴陵，条华赴前约。\n今古废兴何限，叹山川如昨。"
  ],
  [
    "好事近",
    "陆游",
    "平旦出秦关，雪色驾车双鹿。\n借问此行安往，赏清伊修竹。\n汉家宫殿劫灰中，春草几回绿。\n君看变迁如许，况纷纷荣辱。"
  ],
  [
    "好事近",
    "陆游",
    "秋晓上莲峰，高蹑倚天青壁。\n谁与放翁为伴，有天坛轻策。\n铿然忽变赤龙飞，雷雨四山黑。\n谈笑做成丰岁，笑禅龛榔栗。"
  ],
  [
    "鹧鸪天",
    "陆游",
    "家住东吴近帝乡。\n平生豪举少年场。\n十千沽酒青楼上，百万呼卢锦瑟傍。\n身易老，恨难忘。\n尊前赢得是凄凉。\n君归为报京华旧，一事无成两鬓霜。"
  ],
  [
    "鹧鸪天",
    "陆游",
    "看尽巴山看蜀山。\n子规江上过春残。\n惯眠古驿常安枕，熟听《阳关》不惨颜。\n慵服气，懒烧丹。\n不妨青鬓戏人间。\n秘传一字神仙诀，说与君知只是顽。"
  ],
  [
    "鹧鸪天",
    "陆游",
    "梳发金盘剩一窝。\n画眉鸾镜晕双蛾。\n人间何处无春到，只有伊家独占多。\n微步处，奈娇何。\n春衫初换曲尘罗。\n东邻斗草归来晚，忘却新传子夜歌。"
  ],
  [
    "鹧鸪天",
    "陆游",
    "家住苍烟落照间。\n丝毫尘事不相关。\n斟残玉瀣行穿竹，卷罢《黄庭》卧看山。\n贪啸傲，任衰残。\n不妨随处一开颜。\n元知造物心肠别，老却英雄似等闲。"
  ],
  [
    "鹧鸪天",
    "陆游",
    "插脚红尘已是颠。\n更求平地上青天。\n新来有个生涯别，买断烟波不用钱。\n沽酒市，采菱船。\n醉听风雨拥蓑眠。\n三山老子真堪笑，见事迟来四十年。"
  ],
  [
    "鹧鸪天",
    "陆游",
    "懒向青门学种瓜。\n只将渔钓送年华。\n双双新燕飞春岸，片片轻鸥落晚沙。\n歌缥渺，舻呕哑。\n酒如清露如花。\n逢人问道归何处，笑指船儿此是家。"
  ],
  [
    "鹧鸪天",
    "陆游",
    "南浦舟中两玉人。\n谁知重见楚江滨。\n凭教後苑红牙版，引上西川绿锦茵。\n才浅笑，却轻嚬。\n淡黄杨柳又催春。\n情知言语难传恨，不思琵琶道得真。"
  ],
  [
    "木兰花・玉楼春",
    "陆游",
    "三年流落巴山道。\n破尽青衫尘满帽。\n身如西瀼渡头云，愁抵瞿塘关上草。\n春盘春酒年年好。\n试戴银旛判醉倒。\n今朝一岁大家添，不是人间偏我老。"
  ],
  [
    "朝中措",
    "陆游",
    "幽姿不入少年场。\n无语只凄凉。\n一个飘零身世，十分冷淡心肠。\n江头月底，新诗旧梦，孤恨清香。\n任是春风不管，也曾先识东皇。"
  ],
  [
    "朝中措",
    "陆游",
    "怕歌愁舞懒逢迎。\n妆晚托春酲。\n总是向人深处，当时枉道无情。\n关心近日，啼红密诉，剪绿深盟。\n杏馆花阴恨浅，画堂银烛嫌明。"
  ],
  [
    "朝中措",
    "陆游",
    "咚咚傩鼓饯流年。\n烛焰动金船。\n彩燕难寻前梦，酥花空点春妍。\n文园谢病，兰成久旅，回首凄然。\n明月梅山笛夜，和风禹庙莺天。"
  ],
  [
    "临江仙",
    "陆游",
    "鸠雨催成新绿，燕泥收尽残红。\n春光还与美人同。\n论心空眷眷，分袂却匆匆。\n只道真情易写，那知怨句难工。\n水流云散各西东。\n半廊花院月，一帽柳桥风。"
  ],
  [
    "蝶恋花",
    "陆游",
    "陌上箫声寒食近。\n雨过园林，花气浮芳润。\n千里斜阳锺欲瞑。\n凭高望断南楼信。\n海角天涯行略尽。\n三十年间，无处无遗恨。\n天若有情终欲问。\n忍教霜点相思鬓。"
  ],
  [
    "蝶恋花",
    "陆游",
    "桐叶晨飘蛩夜语。\n旅思秋光，黯黯长安路。\n忽记横戈盘马处。\n散关清渭应如故。\n江海轻舟今已具。\n一卷兵书，叹息无人付。\n早信此生终不遇。\n当年悔草《长杨赋》。"
  ],
  [
    "蝶恋花",
    "陆游",
    "水漾萍根风卷絮。\n倩笑娇颦，忍记逢迎处。\n只有梦魂能再遇。\n堪嗟梦不由人做。\n梦若由人何处去。\n短帽轻衫，夜夜眉州路。\n不怕银缸深绣户。\n只愁风断青衣渡。"
  ],
  [
    "钗头凤・撷芳词",
    "陆游",
    "红酥手。\n黄縢酒。\n满城春色宫墙柳。\n东风恶。\n欢情薄。\n一怀愁绪，几年离索。\n错错错。\n春如旧。\n人空瘦。\n泪痕红浥鲛绡透。\n桃花落。\n闲池阁。\n山盟虽在，锦书难托。\n莫莫莫。"
  ],
  [
    "清商怨",
    "陆游",
    "江头日暮痛饮。\n乍雪晴犹凛。\n山驿凄凉，灯昏人独寝。\n鸳机新寄断锦。\n叹往事、不堪重省。\n梦破南楼，绿云堆一枕。"
  ],
  [
    "秋波媚・眼儿媚",
    "陆游",
    "秋到边城角声哀。\n烽火照高台。\n悲歌击筑，凭高酹酒，此兴悠哉。\n多情谁似南山月，特地暮云开。\n灞桥烟柳，曲江池馆，应待人来。"
  ],
  [
    "秋波媚・眼儿媚",
    "陆游",
    "曾散天花蕊珠宫。\n一念堕尘中。\n铅华洗尽，珠玑不御，道骨仙风。\n东游我醉骑鲸去，君驾素鸾从。\n垂虹看月，天台采药，更与谁同。"
  ],
  [
    "采桑子",
    "陆游",
    "宝钗楼上妆梳晚，懒上秋千。\n闲拨沈烟。\n金缕衣宽睡髻偏。\n鳞鸿不寄辽东信，又是经年。\n弹泪花前。\n愁入春风十四弦。"
  ],
  [
    "卜算子",
    "陆游",
    "驿外断桥边，寂寞开无主。\n已是黄昏独自愁，更著风和雨。\n无意苦争春，一任群芳妒。\n零落成泥碾作尘，只有香如故。"
  ],
  [
    "忆秦娥",
    "陆游",
    "玉花骢。\n晚街金辔声璁珑。\n声璁珑。\n闲敧乌帽，又过城东。\n富春巷陌花重重。\n千金沽酒酬春风。\n酬春风。\n笙歌围里，锦绣丛中。"
  ],
  [
    "月上海棠",
    "陆游",
    "斜阳废苑朱门闭。\n吊兴亡、遗恨泪痕里。\n淡淡宫梅，也依然、点酥剪水。\n凝愁处，似忆宣华旧事。\n行人别有凄凉意。\n折幽香、谁与寄千里。\n伫立江皋，杳难逢、陇头归骑。\n音尘远，楚天危楼独倚。"
  ],
  [
    "月上海棠",
    "陆游",
    "兰房绣户厌厌病。\n叹春酲、和闷甚时醒。\n燕子空归，几曾传、玉关边信。\n伤心处，独展团窠瑞锦。\n熏笼消歇沈烟冷。\n泪痕深、展转看花影。\n漫拥馀香，怎禁他、峭寒孤枕。\n西窗晓，几声银瓶玉井。"
  ],
  [
    "乌夜啼",
    "陆游",
    "金鸭馀香尚暖，绿窗斜日偏明。\n兰膏香染云鬟腻，钗坠滑无声。\n冷落秋千伴侣，阑珊打马心情。\n绣屏惊断潇湘梦，花外一声莺。"
  ],
  [
    "乌夜啼",
    "陆游",
    "檐角楠阴转日，楼前荔子吹花。\n鹧鸪声里霜天晚，叠鼓已催衙。\n乡梦时来枕上，京书不到天涯。\n邦人讼少文移省，闲院自煎茶。"
  ],
  [
    "乌夜啼",
    "陆游",
    "我校丹台玉字，君书蕊殿云篇。\n锦官城里重相遇，心事两依然。\n携酒何妨处处，寻梅共约年年。\n细思上界多官府，且作地行仙。"
  ],
  [
    "乌夜啼",
    "陆游",
    "世事从来惯见，吾生更欲何之。\n镜湖西畔秋千顷，鸥鹭共忘机。\n一枕苹风午醉，二升菰米晨炊。\n故人莫讶音书绝，钓侣是新知。"
  ],
  [
    "乌夜啼",
    "陆游",
    "素意幽栖物外，尘缘浪走天涯。\n归来犹幸身强健，随分作山家。\n已趁馀寒泥酒，还乘小雨移花。\n柴门尽日无人到，一径傍溪斜。"
  ],
  [
    "乌夜啼",
    "陆游",
    "园馆青林翠樾，衣巾细葛轻纨。\n好风吹散霏微雨，沙路喜新乾。\n小燕双飞水际，流莺百啭林端。\n投壶声断弹棋罢，闲展道书看。"
  ],
  [
    "乌夜啼",
    "陆游",
    "从宦元知漫浪，还家更觉清真。\n兰亭道上多修竹，随处岸纶巾。\n泉冽偏宜雪茗，粳香雅称丝莼。\nけ然一饱西窗下，天地有闲人。"
  ],
  [
    "乌夜啼",
    "陆游",
    "纨扇婵娟素月，纱巾缥渺轻烟。\n高槐叶长阴初合，清润雨馀天。\n弄笔斜行小草，钩帘浅醉闲眠。\n更无一点尘埃到，枕上听新蝉。"
  ],
  [
    "好事近",
    "陆游",
    "混迹寄人间，夜夜画楼银烛。\n谁见五云丹灶，养黄芽初熟。\n春风归从紫皇游，东海宴旸谷。\n进罢碧桃花赋，赐玉尘千斛。"
  ],
  [
    "柳梢青",
    "陆游",
    "锦里繁华。\n环宫故邸，叠萼奇花。\n俊客妖姬，争飞金勒，齐驻香车。\n何须幕障帏遮。\n宝杯浸、红云瑞霞。\n银烛光中，清歌声里，休恨天涯。"
  ],
  [
    "柳梢青",
    "陆游",
    "十载江湖，行歌沽酒，不到京华。\n底事翩然，长亭烟草，衰鬓风沙。\n凭高目断天涯。\n细雨外、楼台万家。\n只恐明朝，一时不见，人共梅花。"
  ],
  [
    "夜游宫",
    "陆游",
    "雪晓清笳乱起。\n梦游处、不知何地。\n铁骑无声望似水。\n想关河，雁门西，青海际。\n睡觉寒灯里。\n漏声断、月斜窗纸。\n自许封侯在万里。\n有谁知，鬓虽残，心未死。"
  ],
  [
    "夜游宫",
    "陆游",
    "独夜寒侵翠被。\n奈幽梦、不成还起。\n欲写新愁泪溅纸。\n忆承恩，叹馀生，今至此。\n蔌蔌灯花坠。\n问此际、报人何事。\n咫尺长门过万里。\n恨君心，似危栏，难久倚。"
  ],
  [
    "渔家傲",
    "陆游",
    "东望山阴何处是。\n往来一万三千里。\n写得家书空满纸。\n流清泪。\n书回已是明年事。\n寄语红桥桥下水。\n扁舟何日寻兄弟。\n行遍天涯真老矣。\n愁无寐。\n鬓丝几缕茶烟里。"
  ],
  [
    "桃源忆故人",
    "陆游",
    "斜阳寂历柴门闭。\n一点炊烟时起。\n鸡犬往来林外。\n俱有萧然意。\n衰翁老去疏荣利。\n绝爱山城无事。\n临去画楼频倚。\n何日重来此。"
  ],
  [
    "桃源忆故人",
    "陆游",
    "栏干几曲高斋路。\n正在重云深处。\n丹碧未乾人去。\n高栋空留句。\n离离芳草长亭暮。\n无奈征车不住。\n惟有断鸿烟渚。\n知我频回顾。"
  ],
  [
    "桃源忆故人",
    "陆游",
    "一弹指顷浮生过。\n堕甑元知当破。\n去去醉吟高卧。\n独唱何须和。\n残年还我从来我。\n万里江湖烟舸。\n脱尽利名缰锁。\n世界元来大。"
  ],
  [
    "桃源忆故人",
    "陆游",
    "城南载酒行歌路。\n冶叶倡条无数。\n一朵鞓红凝露。\n最是关心处。\n莺声无赖催春去。\n那更兼旬风雨。\n试问岁华何许。\n芳草连天暮。"
  ],
  [
    "桃源忆故人",
    "陆游",
    "中原当日三川震。\n关辅回头煨烬。\n泪尽两河征镇。\n日望中兴运。\n秋风霜满青青鬓。\n老却新丰英俊。\n云外华山千仞。\n依旧无人问。"
  ],
  [
    "极相思",
    "陆游",
    "江头疏雨轻烟。\n寒食落花天。\n翻红坠素，残霞暗锦，一段凄然。\n惆怅东君堪恨处，也不念、冷落尊前。\n那堪更看，漫空相趁，柳絮榆钱。"
  ],
  [
    "隔浦莲近拍",
    "陆游",
    "飞花如趁燕子。\n直度帘栊里。\n帐掩香云暖，金笼鹦鹉惊起。\n凝恨慵梳洗。\n妆台畔，蘸粉纤纤指。\n宝钗坠。\n才醒又困，厌厌中酒滋味。\n墙头柳暗，过尽一年春事。\n罨画高楼怕独倚。\n千里。\n孤舟何处烟水。"
  ],
  [
    "隔浦莲近拍",
    "陆游",
    "骑鲸云路倒景。\n醉面风吹醒。\n笑把浮丘袂，寥然非复尘境。\n震泽秋万顷。\n烟霏散，水面飞金镜。\n露华冷。\n湘妃睡起，鬟倾钗坠慵整。\n临江舞处，零乱塞鸿清影。\n河汉横斜夜漏永。\n人静。\n吹箫同过缑岭。"
  ],
  [
    "昭君怨",
    "陆游",
    "昼永蝉声庭院。\n人倦懒摇团扇。\n小景写潇湘。\n自生凉。\n帘外蹴花双燕。\n帘下有人同见。\n宝篆拆官黄。\n炷熏香。"
  ],
  [
    "南歌子",
    "陆游",
    "异县相逢晚，中年作别难。\n暮秋风雨客衣寒。\n又向朝天门外、话悲欢。\n瘦马行霜栈，轻舟下雪滩。\n乌奴山下一林丹。\n为说三年常寄、梦魂间。"
  ],
  [
    "豆叶黄・忆王孙",
    "陆游",
    "春风楼上柳腰肢。\n初试花前金缕衣。\n袅袅娉娉不自持。\n晓妆迟。\n画得蛾眉胜旧时。"
  ],
  [
    "豆叶黄・忆王孙",
    "陆游",
    "一春常是雨和风。\n风雨晴时春已空。\n谁惜泥沙万点红。\n恨难穷。\n恰似衰翁一世中。"
  ],
  [
    "醉落魄・一斛珠",
    "陆游",
    "江湖醉客。\n投杯起舞遗乌帻。\n三更冷翠沾衣湿。\n袅袅菱歌，催落半川月。\n空花昨梦休寻觅。\n云台麟阁俱陈迹。\n元来只有闲难得。\n青史功名，天却无心惜。"
  ],
  [
    "鹊桥仙",
    "陆游",
    "华灯纵博，雕鞍驰射，谁记当年豪举。\n酒徒一一取封侯，独去作、江边渔父。\n轻舟八尺，低篷三扇，占断苹洲烟雨。\n镜湖元自属闲人，又何必、君恩赐与。"
  ],
  [
    "鹊桥仙",
    "陆游",
    "一竿风月，一蓑烟雨，家在钓台西住。\n卖鱼生怕近城门，况肯到、红尘深处。\n潮生理棹，潮平系缆，潮落浩歌归去。\n时人错把比严光，我自是、无名渔父。"
  ],
  [
    "鹊桥仙",
    "陆游",
    "茅檐人静，蓬窗灯暗，春晚连江风雨。\n林莺巢燕总无声，但月夜、常啼杜宇。\n催成清泪，惊残孤梦，又拣深枝飞去。\n故山犹自不堪听，况半世、飘然羁旅。"
  ],
  [
    "长相思",
    "陆游",
    "云千重。\n水千重。\n身在千重云水中。\n月明收钓筒。\n头未童。\n耳未聋。\n得酒犹能双脸红。\n一尊谁与同。"
  ],
  [
    "长相思",
    "陆游",
    "桥如虹。\n水如空。\n一叶飘然烟雨中。\n天教称放翁。\n侧船篷。\n使江风。\n蟹舍参差渔市东。\n到时闻暮锺。"
  ],
  [
    "长相思",
    "陆游",
    "面苍然。\n鬓皤然。\n满腹诗书不直钱。\n官闲常昼眠。\n画凌烟。\n上甘泉。\n自古功名属少年。\n知心惟杜鹃。"
  ],
  [
    "长相思",
    "陆游",
    "暮山青。\n暮霞明。\n梦笔桥头艇子横。\n苹风吹酒醒。\n看潮生。\n看潮平。\n小住西陵莫较程。\n莼丝初可烹。"
  ],
  [
    "长相思",
    "陆游",
    "悟浮生。\n厌浮名。\n回视千锺一发轻。\n从今心太平。\n爱松声。\n爱泉声。\n写向孤桐谁解听。\n空江秋月明。"
  ],
  [
    "菩萨蛮",
    "陆游",
    "江天淡碧云如扫。\n苹花零落莼丝老。\n细细晚波平。\n月从波面生。\n渔家真个好。\n悔不归来早。\n经岁洛阳城。\n鬓丝添几茎。"
  ],
  [
    "菩萨蛮",
    "陆游",
    "小院蚕眠春欲老。\n新巢燕乳花如扫。\n幽梦锦城西。\n海棠如旧时。\n当年真草草。\n一棹还吴早。\n题罢惜春诗。\n镜中添鬓丝。"
  ],
  [
    "诉衷情",
    "陆游",
    "当年万里觅封侯。\n匹马戍梁州。\n关河梦断何处，尘暗旧貂裘。\n胡未灭，鬓先秋。\n泪空流。\n此生谁料，心在天山，身老沧洲。"
  ],
  [
    "诉衷情",
    "陆游",
    "青衫初入九重城。\n结友尽豪英。\n蜡封夜半传檄，驰骑谕幽并。\n时易失，志难成。\n鬓丝生。\n平章风月，弹压江山，别是功名。"
  ],
  [
    "生查子",
    "陆游",
    "还山荷主恩，聊试扶犁手。\n新结小茅茨，恰占清江口。\n风尘不化衣，邻曲常持酒。\n那似宦游时，折尽长亭柳。"
  ],
  [
    "生查子",
    "陆游",
    "梁空燕委巢，院静鸠催雨。\n香润上朝衣，客少闲谈麈。\n鬓边千缕丝，不是吴蚕吐。\n孤梦泛潇湘，月落闻柔橹。"
  ],
  [
    "破阵子",
    "陆游",
    "仕至千锺良易，年过七十常稀。\n眼底荣华元是梦，身後声名不自知。\n营营端为谁。\n幸有旗亭沽酒，何妨茧纸题诗。\n幽谷云萝朝采药，静院轩窗夕对棋。\n不归真个痴。"
  ],
  [
    "破阵子",
    "陆游",
    "看破空花尘世，放轻昨梦浮名。\n蜡屐登山真率饮，筇杖穿林自在行。\n身闲心太平。\n料峭馀寒犹力，廉纤细雨初晴。\n苔纸闲题溪上句，菱唱遥闻烟外声。\n与君同醉醒。"
  ],
  [
    "上西楼・相见欢",
    "陆游",
    "江头绿暗红稀。\n燕交飞。\n忽到当年行处、恨依依。\n洒清泪。\n叹人事。\n与心违。\n满酌玉壶花露、送春归。"
  ],
  [
    "点绛唇",
    "陆游",
    "采药归来，独寻茅店沽新酿。\n暮烟千嶂。\n处处闻渔唱。\n醉弄扁舟，不怕粘天浪。\n江湖上。\n遮回疏放。\n作个闲人样。"
  ],
  [
    "谢池春",
    "陆游",
    "壮岁从戎，曾是气吞残虏。\n阵云高、狼烽夜举。\n朱颜青鬓，拥雕戈西戍。\n笑儒冠、自来多误。\n功名梦断，却泛扁舟吴楚。\n漫悲歌、伤怀吊古。\n烟波无际，望秦关何处。\n叹流年、又成虚度。"
  ],
  [
    "谢池春",
    "陆游",
    "贺监湖边，初系放翁归棹。\n小园林、时时醉倒。\n春眠惊起，听啼莺催晓。\n叹功名、误人勘笑。\n朱桥翠径，不许京尘飞到。\n挂朝衣、东归欠早。\n连宵风雨，卷残红如扫。\n恨樽前、送春人老。"
  ],
  [
    "谢池春",
    "陆游",
    "七十衰翁，不减少年豪气。\n似天山、凄凉病骥。\n铜驼荆棘，洒临风清泪。\n甚情怀、伴人儿戏。\n如今何幸，作个故溪归计。\n鹤飞来、晴岚暖翠。\n玉壶春酒，约群仙同醉。\n洞天寒、露桃开未。"
  ],
  [
    "一落索",
    "陆游",
    "满路游丝飞絮。\n韶光将暮。\n此时谁与说新愁，有百啭、流莺语。\n俯仰人间今古。\n神仙何处。\n花前须判醉扶归，酒不到、刘伶墓。"
  ],
  [
    "一落索",
    "陆游",
    "识破浮生虚妄。\n从人讥谤。\n此身恰似弄潮儿，曾过了、千重浪。\n且喜归来无恙。\n一壶春酿。\n雨蓑烟笠傍渔矶，应不是、封侯相。"
  ],
  [
    "杏花天",
    "陆游",
    "老来驹隙度。\n只合、狂歌醉舞。\n金杯到手君休诉。\n看著春光又暮。\n谁为倩、柳条系住。\n且莫遣、城笳催去。\n残红转眼无寻处。\n尽属蜂房燕户。"
  ],
  [
    "太平时・添声杨柳枝",
    "陆游",
    "竹里房栊一径深。\n静。\n乱红飞尽绿成阴。\n有鸣禽。\n临罢兰亭无一事，自修琴。\n铜炉袅袅海南沉。\n洗尘襟。"
  ],
  [
    "恋绣衾",
    "陆游",
    "不惜貂裘换钓篷。\n嗟时人、谁识放翁。\n归棹借、樵风稳，数声闻、林外暮锺。\n幽栖莫笑蜗庐小，有云山、烟水万重。\n半世向、丹青看，喜如今、身在画中。"
  ],
  [
    "恋绣衾",
    "陆游",
    "无方能驻脸上红。\n笑浮生、扰扰梦中。\n平地是、冲霄路，又何劳、千日用功。\n飘然再过莲峰下，乱云深、吹下暮锺。\n访旧隐、依然在，但鹤巢、时有堕松。"
  ],
  [
    "风入松",
    "陆游",
    "十年裘马锦江滨。\n酒隐红尘。\n万金选胜莺花海，倚疏狂、驱使青春。\n吹笛鱼龙尽出，题诗风月俱新。\n自怜华发满纱巾。\n犹是官身。\n凤楼常记当年语，问浮名、何似身亲。\n欲寄吴笺说与，这回真个闲人。"
  ],
  [
    "鹧鸪天",
    "陆游",
    "杖屦寻春苦未迟。\n洛城樱笋正当时。\n三千界外归初到，五百年前事总知。\n吹玉笛，渡清伊。\n相逢休问姓名谁。\n小车处士深衣叟，曾是天津共赋诗。"
  ],
  [
    "蝶恋花",
    "陆游",
    "禹庙兰亭今古路。\n一夜清霜，染尽湖边树。\n鹦鹉杯深君莫诉。\n他时相遇知何处。\n冉冉年华留不住。\n镜里朱颜，毕竟消磨去。\n一句丁宁君记取。\n神仙须是闲人做。"
  ],
  [
    "渔父・渔歌子",
    "陆游",
    "石帆山下雨空。\n三扇香新翠箬篷。\n苹叶绿，蓼花红。\n回首功名一梦中。"
  ],
  [
    "渔父・渔歌子",
    "陆游",
    "晴山滴翠水挼蓝。\n聚散渔舟两复三。\n横埭北，断桥南。\n侧起船篷便作帆。"
  ],
  [
    "渔父・渔歌子",
    "陆游",
    "镜湖俯仰两青天。\n万顷玻璃一叶船。\n拈棹舞，拥蓑眠。\n不作天仙作水仙。"
  ],
  [
    "渔父・渔歌子",
    "陆游",
    "湘湖烟雨长莼丝。\n菰米新炊滑上匙。\n云散後，月斜时。\n潮落舟横醉不知。"
  ],
  [
    "渔父・渔歌子",
    "陆游",
    "长安拜免几公卿。\n渔父横眠醉未醒。\n烟艇小，钓车腥。\n遥指梅山一点青。"
  ],
  [
    "恋绣衾",
    "陆游",
    "雨断西山晚照明。\n悄无人、幽梦自惊。\n说道去、多时也，到如今、真个是行。\n远山已是无心画，小楼空、斜掩绣屏。\n你嚎早、收心呵，趁刘郎、双鬓未星。"
  ],
  [
    "采桑子",
    "陆游",
    "三山山下闲居士，巾履萧然。\n小醉闲眠。\n风引飞花落钓船。"
  ],
  [
    "月照梨花・河传",
    "陆游",
    "霁景风软，烟江春涨。\n小阁无人，绣帘半上。\n花外姊妹相呼。\n约樗蒲。\n修蛾忘了章台样。\n细思一饷。\n感事添惆怅。\n胸酥臂玉消减，拟觅双鱼。\n倩传书。"
  ],
  [
    "月照梨花・河传",
    "陆游",
    "闷已萦损。\n那堪多病。\n几曲屏山，伴人昼静。\n梁燕催起犹慵。\n换熏龙。\n新愁旧恨何时尽。\n渐凋绿鬓。\n小雨知花信。\n芳笺寄与何处，绣阁珠栊。\n柳阴中。"
  ],
  [
    "夜游宫",
    "陆游",
    "宴罢珠帘半卷。\n画檐外、蜡香人散。\n翠雾霏霏漏声断。\n倚香肩，看中庭，花影乱。\n宛是高唐馆。\n宝奁炷、麝烟初暖。\n璧月何妨夜夜满。\n拥芳柔，恨今年，寒尚浅。"
  ],
  [
    "如梦令",
    "陆游",
    "独倚博山峰小。\n翠雾满身飞绕。\n只恐学行云，去作阳台春晓。\n春晓。\n春晓。\n满院绿阳芳草。"
  ],
  [
    "失调名",
    "陆游",
    "飞上锦茵红皱。"
  ],
  [
    "钗头凤・撷芳词",
    "唐婉",
    "世情薄。\n人情恶。\n雨送黄昏花易落。\n晓风乾。\n泪痕残。\n欲笺心事，独语斜阑。\n难难难。\n人成各。\n今非昨。\n病魂尝似秋千索。\n角声寒。\n夜阑珊。\n怕人寻问，咽泪装欢。\n瞒瞒瞒。"
  ],
  [
    "生查子",
    "陆游妾某氏",
    "只知愁上眉，不识愁来路。\n窗外有芭蕉，阵阵黄昏雨。\n逗晓理残妆，整顿教愁去。\n不合画春山，依旧留连住。"
  ],
  [
    "夜行船",
    "王",
    "曲水溅裙三月二。\n马如龙、钿车如水。\n风扬游丝，日烘晴昼，人共海棠俱醉。\n客里光阴难可意。\n扫芳尘、旧游谁记。\n午梦醒来，小窗人静，春在卖花声里。"
  ],
  [
    "朝中措",
    "贾逸祖",
    "青山隐隐水斜斜。\n修竹两三家。\n又是水寒山瘦，依然行客遍天涯。\n天教流落，东西南北，不恨年华。\n只恨夜来风雨，投明月、老却梅花。"
  ],
  [
    "鹊桥仙",
    "蜀妓",
    "说盟说誓。\n说情说意。\n动便春愁满纸。\n多应念得脱空经，是那个、先生教底。\n不茶不饭，不言不语，一味供他憔悴。\n相思已是不曾闲，又那得、功夫咒你。"
  ],
  [
    "画堂春",
    "姜特立",
    "故园二月正芳菲。\n红紫团枝。\n一番草绿谢郎池。\n人醉如泥。\n底事江乡风物，年年独殿芳时。\n无情燕子背人飞。\n似愧春迟。"
  ],
  [
    "浣溪沙",
    "姜特立",
    "节序回环已献裘。\n不堪风叶夜鸣秋。\n寒螀吟露月阶幽。\n蜗角虚名真误我，蝇头细字不禁愁。\n班超何日定封候。"
  ],
  [
    "菩萨蛮",
    "姜特立",
    "日长庭院无人到。\n琅翠影摇寒瓮。\n困卧北窗凉。\n好风吹梦长。\n壁月升东岭。\n冷浸扶疏影。\n苗叶万珠明。\n露华圆更清。"
  ],
  [
    "菩萨蛮",
    "姜特立",
    "蓬山学士文章伯。\n尊前风味谁能敌。\n新觅似花人。\n添成小院春。\n玉纤呵翠袖。\n满劝金杯酒。\n寿酒莫辞斟。\n酒深人意深。"
  ],
  [
    "菩萨蛮",
    "姜特立",
    "镜天良月皆佳节。\n休恨今宵妨皎洁。\n玉锁闷蟾宫。\n娥意自通。\n终有开时节。\n莫放笙歌歇。\n来夕尚婵娟。\n何妨把酒看。"
  ],
  [
    "霜天晓角",
    "姜特立",
    "欢娱电掣。\n何况轻离别。\n料得两情无奈，思量尽、总难说。\n酒热。\n凄兴发。\n共寻波底月。\n长结西湖心愿，水有尽、情无歇。"
  ],
  [
    "阮郎归",
    "姜特立",
    "绿阴庭院记年时。\n家人捧寿卮。\n乐声催拍送腰支。\n香风匝地衣。\n清梦断，彩云飞。\n刘郎今鬓丝。\n强将杯酒破愁眉。\n如今触事非。"
  ],
  [
    "浪淘沙",
    "姜特立",
    "春事有来期。\n且喜春归。\n问春何似去年时。\n报道今年春意好，随分开眉。\n往事莫伤悲。\n光景如飞。\n十分潘鬓已成丝。\n幸是风流犹未减，且醉芳菲。"
  ],
  [
    "朝中措",
    "姜特立",
    "芳林曲径锦玲珑。\n腻白借微红。\n元是海棠标格，司花点化东风。\n端相浑似，玉真未醉，春思先慵。\n留取浅颦低笑，夜深翠幄轻笼。"
  ],
  [
    "朝中措",
    "姜特立",
    "十分天赋好精神。\n宫样小腰身。\n迷却阳城下蔡，未饶宋玉东邻。\n不堪回首，高堂去梦，楚峡归云。\n从此好寻夫婿，有书频寄鸿鳞。"
  ],
  [
    "朝中措",
    "姜特立",
    "如山堂上翠横空。\n山影浪花中。\n夜夜林间明月，时时柳外清风。\n如今到此，け然万事，无处情锺。\n唯有尊前一笑，分明好个山翁。"
  ],
  [
    "蝶恋花",
    "姜特立",
    "飘粉吹香三月暮。\n病酒情怀，愁绪浑无数。\n有个人人来又去。\n归期有恨难留驻。\n明日尊前无觅处。\n咿轧篮舆，只向双溪路。\n我辈情锺君谩与。\n为云为雨应难据。"
  ],
  [
    "卜算子",
    "姜特立",
    "丹桂一枝芳，陡觉秋容静。\n月里人间总一般，共此扶疏影。\n枕畔忽闻香，夜半还思省。\n争奈姮娥不嫁人，寂寞孤衾冷。"
  ],
  [
    "西江月",
    "姜特立",
    "富贵从来自有，人生最羡长年。\n八秩未华颠。\n更喜此身强健。\n金印新来如斗，丝纶御墨犹鲜。\n枣如瓜大藕如船。\n莫惜尊前满劝。"
  ],
  [
    "临江仙",
    "姜特立",
    "桃李飞花春渐老，海棠次第芬芳。\n庭前红叶已成行。\n酴醾开未到，犹更有花王。\n从此便须排日醉，莫将闲事相妨。\n老来不是太疏狂。\n尊前君看取，潘宾已成霜。"
  ],
  [
    "感皇恩",
    "姜特立",
    "儿女沸欢声，生朝来到。\n帘幕中间喷香兽。\n京祠新任，好事日边还又。\n清闲无个事，君恩厚。\n赢得乞食，歌姬一笑。\n旧衲云山伴红袖。\n蓬莱弱水，试问神仙何有。\n近来饶落托，贪杯酒。"
  ],
  [
    "朝中措",
    "周必大",
    "乘成台上晓书云。\n黄色映天庭。\n已谢浮名浮利，也知来应长生。\n边亭卧鼓，馀粮栖亩，朝野欢声。\n从此四时八节，弟兄常醉金觥。"
  ],
  [
    "谒金门",
    "周必大",
    "梅乍吐。\n趁寿席、香风度。\n人与此花俱独步。\n风流天付与。\n好在青云歧路。\n愿共作、和羹侣。\n归访赤松辞万户。\n莺花犹是主。"
  ],
  [
    "点绛唇",
    "周必大",
    "报答风光，满倾琼液休思睡。\n乱莺声碎。\n来往甘棠底。\n闻道中和，深简君王意。\n归舟起。\n到时应是。\n玉殿槐交翠。"
  ],
  [
    "点绛唇",
    "周必大",
    "醉上兰舟，羡他沙暖鸳鸯睡。\n月波金碎。\n愁海深无底。\n太守新词，解释无穷意。\n高歌起。\n浮云闲事。\n浑付烟中翠。"
  ],
  [
    "点绛唇",
    "周必大",
    "踏白江梅，大都玉斫酥凝就。\n雨肥霜逗。\n痴了闺房秀。\n莫待冬深，雪压风欺後。\n君知否。\n却嫌伊瘦。\n仍怕伊僝僽。"
  ],
  [
    "点绛唇",
    "周必大",
    "秋夜乘槎，客星容到天孙渚。\n眼波微注。\n将谓牵牛渡。\n见了还非，重理霓裳舞。\n都无误。\n几年一遇。\n莫讶周郎顾。"
  ],
  [
    "朝中措",
    "周必大",
    "月眉新画露珠圆。\n今夕正相鲜。\n欲导唐家诞节，先生汉相韦贤。\n悬知此去，莺迁春谷，鹗在秋天。\n班首算来旬岁，状头看取明年。"
  ],
  [
    "朝中措",
    "周必大",
    "九重深念朔庭空。\n良弼梦时中。\n擢第难遵常制，筑岩直继高风。\n明年东府，金钗珠履，列鼎鸣钟。\n良酝傥分焦革，早禾休浸曹公。"
  ],
  [
    "醉落魄・一斛珠",
    "周必大",
    "山川迥别。\n赤城自古雄东越。\n锺英储秀簪绅列。\n何事黄扉，殊未相黄发。\n如今衮职那容缺。\n人心恰与天时合。\n看看孚号彤庭发。\n初破天荒，留与後来说。"
  ],
  [
    "醉落魄・一斛珠",
    "周必大",
    "才高句杰。\n飞黄却应鸾和节。\n新词聊卷波澜阔。\n泉玉淙铮，犹不比清切。\n相逢未稳愁相别。\n南园烟草南楼月。\n阳关西出重吹彻。\n垂柳新栽，宁忍便攀折。"
  ],
  [
    "西江月",
    "周必大",
    "三月群贤毕集，二天五马生光。\n传觞击鼓底匆忙。\n画鹢将飞江上。\n鲁国方虚两社，齐人要复侵疆。\n延英引对上东廊。\n应念幽人相望。"
  ],
  [
    "西江月",
    "周必大",
    "藉甚新除刺史，岿然鲁殿灵光。\n诏书催发棹讴忙。\n沙路从今稳上。\n有喜刊除戎索，无劳远抚闽疆。\n日高龙影转槐廊。\n想见清光注望。"
  ],
  [
    "导引",
    "周必大",
    "重华真主，晨夕奉庭闱。\n祀庆成时。\n乾元坤载同归美，宝册两光辉。\n斑衣何似赭黄衣。\n此事古今稀。\n都人欢乐嵩呼震，圣寿总天齐。"
  ],
  [
    "导引",
    "周必大",
    "新阳初应，乐事起彤庭。\n和气满吴京。\n帝家来庆东皇寿，西母共长生。\n金书玉篆灿龙文。\n前导沸欢声。\n修龄无极名无尽，一岁一回增。"
  ],
  [
    "导引",
    "周必大",
    "合宫亲飨，青女肃长空。\n精意与天通。\n后皇临顾谁为侑，文祖暨神功。\n亟蒙祉福岁长丰。\n声教被华戎。\n两宫眉寿同荣乐，戬谷永来崇。"
  ],
  [
    "失调名",
    "周辉",
    "卷帘试约东君，问花信风来第几番。"
  ],
  [
    "失调名",
    "周辉",
    "生怕冻损蜂房，胆瓶汤浸，且与温存著。"
  ],
  [
    "千秋岁",
    "范成大",
    "北城南埭。\n玉水方流汇。\n青樾里，红尘外。\n万桃春不老，双竹寒相对。\n回首处，满城明月曾同载。\n分散西园盖。\n消减东阳带。\n人事改，花源在。\n神仙虽可学，功行无过醉。\n新酒好，就船况有鱼堪买。"
  ],
  [
    "浣溪沙",
    "范成大",
    "倾坐东风百媚生。\n万红无语笑逢迎。\n照妆醒睡蜡烟轻。\n采蝀横斜春不夜，绛霞浓淡月微明。\n梦中重到锦官城。"
  ],
  [
    "浣溪沙",
    "范成大",
    "催下珠帘护绮丛。\n花枝红里烛枝红。\n烛光花影夜葱茏。\n锦地绣天香雾里，珠星璧月彩云中。\n人间别有几春风。"
  ],
  [
    "浣溪沙",
    "范成大",
    "送尽残春更出游。\n风前踪迹似沙鸥。\n浅斟低唱小淹留。\n月见西楼清夜醉，雨添南浦绿波愁。\n有人无计恋行舟。"
  ],
  [
    "浣溪沙",
    "范成大",
    "歙浦钱塘一水通。\n闲云如幕碧重重。\n吴山应在碧云东。\n无力海棠风淡荡，半眠官柳日葱茏。\n眼前春色为谁浓。"
  ],
  [
    "浣溪沙",
    "范成大",
    "宝髻双双出绮丛。\n妆光梅影各春风。\n收灯时候却相逢。\n鱼子笺中此宛转，龙香拨上语玲珑。\n明朝车马莫西东。"
  ],
  [
    "浣溪沙",
    "范成大",
    "红锦障泥杏叶鞯。\n解鞍呼渡忆当年。\n马骄不肯上航船。\n茅店竹篱开席市，绛裙青袂斸姜田。\n临平风物故依然。"
  ]
]